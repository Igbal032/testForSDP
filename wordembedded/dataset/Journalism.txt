Ümumiyyətlə, yazmaq, yaratmaq, dilsiz, boş vərəqələri gözəl misralarla bəzəmək, könül oxşayan, üzdə təbəssüm və eyni zamanda kədər hissi oyadan həyatdan mənzərələrə ədəbi dil ilə qulaq asmaq-bu, həm şair, həm yazar, həm də dinləyici üçün başqa bir aləmdir.Sevinc də , kədər də, qüssə də, qəm də hamısı insan üçündür.Kimisi bu hissləri içində saxlayır, kimisi də bunları başqaları ilə bölüşür.Başqa sözlə desək, bu hissləri içərisində yaşayanlara işıq tutub tərcüman olurlar.Bu ilahidən gələn bir vəhdir.Hər kəsin istəsə də sahib ola bilməyəcəyi bir istedaddır.Siyasətdə, iqtisadiyyatda, təbiətdə baş alıb gedən böhranlar, aşınmalar xeyli vaxt idi ki, mənəvi dəyər olan əxlaqa da keçmişdi.Şüurlu surətdə düşünülmüş imperiya siyasəti, nəhayət ki, Azərbaycan türkünün psixologiyasına, durumlu ailə-məişət ənənələrinə təsir etmişdi.Şərqliliyi özündə ehtiva edən xalqımızın demoqrafik vəziyyəti təhlükə qarşısında qalmışdı.Belə ki, ərsəyə çatan oğlanlarımız bir ucdan təbliğatın, bir ucdan da sosial təzyiqin vasitəsilə şimala “repressiya” olunurdular.Onları getdikləri yerlərdə gəlirli bazarlar, yüksək maaşlı iş yerləri, əcnəbi qızlarla ucuz başa gələn toy mərasimləri gözləyirdi.Qızlarımıza qismət olunasılar yad ellərdə beləcə əriyib “yoxa” çıxırdılar.Azərbaycandan başlanan və hələ də davam edən sosial münaqişələr qələm adamlarımız tərəfindən oxucuların nəzərdiqqətinə çatdırılmışdır.Belə yazarlardan biri də hörmətli qələm dostumuz Camal Zeynaloğludur.Mən onun xeyli kitablarını çap etmişəm.Ümumi şəkildə bildirmək istəyirəm ki, onun bədii dili rəvan, canlı və səlisdir.O, təfərrüata, sözçülüyə uymaq azarından uzaqdır.Adətən deyirlər ki, qəzetin bir günlük ömrü olur.Doğrudur, hətta elə qəzetlər, elə məqalələr var ki, heç bir gün, bir saat yaşamır, oxucunun diqqətini əsla cəlb eləmir.Ancaq söhbət əsil jurnalistikadan, ictimai məna daşıyan, oxucuya yol göstərən, cəmiyyəti kamilliyə səsləyən sanballı məqalələrdən gedir.Elə məqalələr olur ki, elin qayğılarından yaranır,qəlblərə yol tapır, əsil hadisəyəçevrilir, əldən-ələ gəzir, müvafiq qurumları tərpədir, konkret tədbir görülməsinə yol açır.Bax, belə hallarda mətbuat dördüncü hakimiyyət rolunu görür və dördüncü hakimiyyət adlanır.Camal Zeynaloğlunun “Ağrılı düşüncələrim” kitabında ölkənin ictimai-siyasi həyatına fəal təsir edən, müəyyən sahələrdə sistem halında kök salmış qüsurları, yanlış iş üslubunu açıb göstərən yazılar geniş rəğbət qazanır və bu zaman jurnalistika əslində dördüncü hakimiyyət rolunu oynayır.Bəllidir ki, üç hakimiyyət növü mövcuddur.Qanunvericilik, icra və məhkəmə hakimiyyəti.Onların hər birinin rəsmi statusu, konkret təsir sahəsi vəüsulları vardır.Dördüncü hakimiyyət saydığımız jurnalistikanın isə belə statusu yoxdur.Mətbuatın rolu ictimai-siyasi dəyəri və cəmiyyətə təsir gücü ilə əsaslanır.Jurnalistikaya dördüncü hakimiyyət anlayışını ilk dəfə on səkkizinci əsrdə -1776-cı ildə ingilis filosofu və publisisti Edmund Bek gətirmişdir.E.Bek dördüncü hakimiyyət deyiləndə jurnalistikanın hakim dairələrə nəzarət funksiyasını nəzərdə tuturdu.Sonralar bu barədə bir sıra fikirlər söylənilmiş, hətta “xalqdan sonra birinci hakimiyyət mətbuatdır” deyənlər də var idi.Mətbuata dördüncü hakimiyyət funksiyası rəsmi qaydada verilmir, dərin ictimai məna daşıyan sanballı yazılarla bu mərtəbəni özü qazanır.Axı mətbuat ictimai rəyin formalaşmasına ən güclü təsir edən bir qurumdur.Əbəs demirlər ki, mətbuat həyatın güzgüsüdür.Məhz buna görə də müdrik H.B.Zərdabi yazırdı ki, “hər bir vilayətin qəzeti gərək o vilayətin aynası olsun...yaxşı-yamanlığın aşkar eləsin”, xalqın “hər bir dərdi və xahişi o qəzetdə çap olunsun ki, o qəzetə baxan xalqı aynada görən kimi görsün”.Hələ ötən əsrin əvvəlində, xüsusən əsrin ikinci yarısında ictimai mahiyyət daşıyan belə yazılar istər oxucunun, istərsə də müvafiq rəhbər orqanlarının diqqətini cəlb edir, bir qayda olaraq irəli sürülən nöqsanların aradan qaldırılması üçün konkret tədbirlər görülürdü.Bu sahədə ulu öndər Heydər Əliyev çoxcəhətli fəaliyyəti ilə hamıya nümunə göstərirdi.Gözəl bir ənənə var idi.Mətbuatın dəyərli çıxışları iləəlaqədar konkret tədbirlər görülür, müntəzəm surərdə redaksiyaya cavablar verilirdi.Bu kitabı tərtib eləməklə demək istəyirik ki, bizdə jurnalistikanın dördüncü hakimiyyət dövrü olub və bu da ölkəyə heç də az fayda gətirməmişdir .Jurnalist sadəcə məqalə yazan mirzə deyildi.Öz dəyərli axtarışları ilə müəyyən problemlərin həllinəçalışır, məhz dördüncü hakimiyyət rolunda ölkənin ictimai-siyasi həyatında fəal iştirak edir, kitaba toplanan yazıları nəzərdən keçirir, mövzuların, məqalələrin istiqamətinə verilən cavabların, görülən tədbirinin mahiyyətinə baxırsan.Jurnalistin fəaliyyət dairəsi necə də genişdir!Jurnalist - yollar boyu ağaclar əkir.Jurnalist - yarımçıq obyektlərin inşasını sürətləndirir.Jurnalist - İstehsalatdakı cinayətin üstünü açır.Jurnalist - Teatrın repertuarını təmizləyir, Jurnalist - Mənzil bölgüsündə hərc -mərcliyi ifşa edir.Jurnalist - Qədim abidələr aşkarlayır.Jurnalist - Qəhrəman Mübariz İbrahimova mənzil muzeyi düzəldir.Jurnalist - Partizan Tahir İsayevə abidə qoyur.Bütün bunlar və onlarca digər yazılar barədə nüfuz sahibləri tərəfindən verilən cavabları oxuduqca iftixarla deyirsən.Jurnalistika öz dövründə dördüncü hakimiyyət rolunu necə cəsarətlə, ləyaqətlə yerinə yetirirdi!Görünür kütləvi mətbuat haqqında qanunlara yenidən baxılmalıdır.Demokratik cəmiyyətdə jurnalistikanın rolunun yüksəldilməsi, ona rəsmi qaydada dördüncü hakimiyyət funksiyasının verilməsi çox yaxşı olardı.Oxuculara təqdim olunan “Ağrılı düşüncələrim” kitabındakı materiallar və ötən əsrin sonlarında fəaliyyət göstərmiş onlarca jurnalistin, mətbuat orqanının nümunəsi buna əsas verir.Yaxşı ənənələri isə yaşatmaq, inkişaf etdirmək lazımdır.Camal Zeynaloğlunu xeyli vaxtdı tanıyıram.90-cı illərin ortalarından.Qəzetdə işləyirdi, özü də müxbir kimi.Mən onu ciddi, təvazökar, işinə inamla yanaşan, yeri gələndə mübarizə aparan bir jurnalist kimi, qələm adamı kimi tanımışam.Və bu gün də belədir.Tale elə gətirdi ki, Camal müəllimlə mən haradasa 5-6 il bir-birimizi görmədik.Yəni hər birimiz öz işimizlə məşğul idik.Mən İçəri Şəhərdə Azərbaycan Ensiklopediyasında işləyirdim.Ara-sıra kitablar çap eləyirdik.Günlərin bir günü ensiklopediyanın qabağında Camal Zeynaloğlu ilə görüşdüm.Məlum oldu ki, sən demə, o, elə ensiklopediyaya bitişik binada işləyirmiş.Beləcə münasibətimiz yenidən bağlandı.O, biləndə ki, mən yenə kitablar çap eləyirəm, çox sevindi.Dedi ki, mənim çapa hazırlanmış çoxlu kitablarım var.İnşallah, biz görüşəcəyik.Sonralar iş birliyimiz başladı.Və mən Camal müəllimin Aqata Kristinin “Baş nazirin oğurlanması” adlı tərcümələr toplusu, “Tanrı cəzası”, Ölüm doğmalığı”, Nakam məhəbbət”, “Həqiqət işığında”, “Talelər dünyası”, “Gecikmiş sevgi”, “Qarabağ dərdi - erməni vandalizmi”, “Xeyirxah əməllər yolçusu” kitablarını çap elədim.Onu da qeyd edim ki, Camal müəllim çox zəhmətkeş, öz üzərində işləyən bir qələm adamıdır, jurnalistdir.Mən onun kitablarını işləyəndə şahid oldum ki, o, bir jurnalist kimi hər şeyi ölçüb-biçən, reallığa dəqiq qiymət verən adamdır.C.Zeynaloğlunun yaradıcılığı çox rəngarəngdir, çox sahəlidir.O, hər şeydən yazır: Qarabağdan, erməni vandalizmindən, ağrılı yerlərimizdən, kasıbçılıqdan, məhəbbətdən, ailə münasibətlərindən, milli dəyərlərimizdən, insan münasibətlərindən, cəmiyyətin sosioloji və psixoloji həyatından, günümüzün reallıqlarını əks etdirən ağrılı-acılı problemlərindən və s.Tanışlığımız zamanı məlum oldu ki, Camal müəllim həm də gözəl pedaqoq və psixoloq olub.O, gənc nəslin təlim-tərbiyəsi yolunda gecə-gündüz işləyib, şagirdlərinin gələcəkdə cəmiyyət üçün layiqli bir vətəndaşkimi formalaşmasında bütün bacarıq və səylərini əsirgəməyib.Biz bunu onun vaxtilə yazdığı pedaqoji və psixoloji elmi məqalələrindən də aydın görürük.Belə ki, Camal müəllimin hələ orta məktəbdə işlədiyi dövrlərdə yazdığı, “Sinifdənxaric oxu və onun aparılması”, “Xarici dil tədrisinin məqsədi”, “Şagirdlərin yaş xüsusiyyətləri və qabiliyyətlərin formalaşması”, “Şagirdlərə fərdi yanaşma prinsipi”, “Şagirdlərin şüurlu intizam tərbiyəsi”, “Şagirdlərin əmək tərbiyəsi”, “Mənfi emosiyalar və onların aradan qaldırılmasında özünüələalmanın rolu”, “Təlim fəaliyyətinin psixoloji cərəyanı” və s.kimi məqalələri buna sübutdur.Mən demək olar ki, Camal müəllimin bütün yaradıcılığına bələdəm.Özünü isə daha yaxşı tanıyıram.O, alicənab, humanist, yaxşı və etibarlı dost, yaxşı ailə sahibi və nəhayət gözəl insandır.Mən 20 ilə yaxındır ki, qələm adamları ilə işləyirəm.Hələ Camal müəllim kimi öz üzərində gərgin çalışan, yazı-pozudan qorxmayan, işini dəqiq bilən insan görməmişəm.Mən onun haqqında humanist sözünü elə-belə işlətmirəm.Çünki C.Zeynaloğlu həmişə bütün qələm adamlarına əlindən gələn köməyi təmannasız eləyir.O, olduqca çox sadə bir adamdır.Onun iş yerində də böyük hörməti var.Bir insan kimi hamı onun haqqında yaxşı fikirdədir.Amma, Camal Zeynaloğlu jurnalistdir, dördüncü hakimiyyətin nümayəndəsidir.Eşq olsun belə ziyalılarımıza, qələm dostlarımıza.Allah hər adama qələm tutmağa istedad verməz, şükür qüdrətinə.O elə kəramət sahibidir ki, hər kəsə elə qəlbinə görə verir.Nə isə, əziz qardaş, elə olduğun kimi də ol, belə daha yaxşıdı, ömrün uzun, canın sağ, qələmin iti, sözün kəsərli, işin asan, əlin qazanclı olsun ki, arvad-uşağın içində, dost-tanışın yanında utanmayasan.Çünki indi “dünya, zamana dəyişib” deyirlər, bu da mənim arzumdu, amma deyəsən adamlıq dəyişib, nə isə təki sən dəyişmə.Mənim çox adam tərifləməkdən xoşum gəlmir, amma sən tərifini özündə gəzdirən kişisən, göz qabağındasan, ömrünə bərəkət.Adam var gözləri zülmət içində, Adam var xəyalı nur işığıdır, Adam var təbiət bezib əlindən, Adam var həyatın yaraşığıdır...Camal müəllim, siz həqiqətən də həyatın yaraşığısız.Süleyman Mustafaoğlu, naşir-publisist Publisistika (Məqalələr) Keçid dövrü məngənəsində 1980-ci ilin sonlarında keçmiş SSRİ-nin iqtisadi və siyasi baxımdan iflasa sürüklənməsi, imperiya daxilində güclənən etnik-milli qarşıdurmalar, habelə milli özünüdərk proseslərinin güclənməsi digər respublikalarla yanaşı, Azərbaycana da uzun illərdən bəri şüurumuzda kök atmış milli ideyanı - milli müstəqilliyi bərpa etməyə imkan yaratdı.Bildiyimiz kimi hər bir millətin formalaşmasında milli mənəvi dəyərlər, və yaxud milli mentalitet mühüm rol oynayır.Milli mənəvi dəyərlər geniş məna kəsb edir və millətin bütün tarixini, mədəniyyətini, incəsənətini, fəlsəfəsini, ədəbiyyatını özündə əks etdirir.Milli mentalitet isə daha çox insanların ictimai şüurundakı dünyagörüşün özünəməxsusluğunun ifadəsidir.Bu baxımdan, milli mentalitet milli mənəvi dəyərlərdən milli özünüdərkə bir keçid rolunu oynayır.Hər bir xalqda milli mənəvi dəyərlərin qiymətləndirilməsi o zaman meydana çıxır ki, həmin xalqda milli oyanışa, milli özünüdərkə ehtiyac yaranır.Yəni milli mentalitet dedikdə, hər bir xalqın özünəməxsus psixoloji, mədəni, dini və fəlsəfi həyat tərzi başa düşülür.Hər hansı bir millət özünü başqa xalqlardan fərqləndirmədən, onun keçmişinə məxsus olan milli xüsusiyyətləri müəyyənləşdirmədən milli istiqlal uğrunda mübarizə apara bilməz.Millətin milli inkişafı onun əsas strategiyasını təşkil edən milli ideologiyasından asılıdır.Milli ideologiyanın ilk növbədə məram və məqsədləri olmalıdır ki, bu da həmin millətin şüuruna hakim kəsilməlidir.Müasir dövrdə hər bir xalqın milli ideyası onun gələcək inkişaf yolu, taktiki və strateji hədəfləri, habelə beynəlxalq münasibətlər sistemindəki yeri barədə aydın təsəvvür yaradır.Milli ideyanın hədəflədiyi, önə çəkdiyi məqsədlərin mahiyyətindən asılı olaraq xalqların və dövlətlərin beynəlxalq miqyasda imici formalaşır.Milli ideya dövlətlərin sosialiqtisadi və intellektual resurslarını konkret siyasi məqsədlər naminə səfərbərliyə alır, milli ideologiya isə bu prosesdə bir növ vasitəçilik edir.Əgər fərdin fəaliyyətini stimullaşdıran əsas amil onun məqsəd və arzularıdırsa, dövlətlərin uğur və inkişafını təmin edən başlıca meyar məhz milli ideyadır.Yeni əsrdə millətlərin öz müqəddaratlarını müəyyən etməsi, xalqların uzun illərdən bəri böyük dövlətlər tərəfindən “müstəmləkəçilik” boyunduruğundan xilas olması, milli şüurda oyanışın baş verməsi, keçmiş steorotiplərdən azad olmaq üçün yeni mücadilələrin meydana gəlməsi və bu yolda hamının səfərbər olması heç də asan olmayacaq.Çünki bu mübarizədə yeni milli təfəkkür tərzinin formalaşması vacibdir.Uzun illərdən bəri şüurumuzda kök salmış sovet təfəkkür tərzini asanlıqla silib atmaq mümkün olacaqmı?Bu gün biz buna hazırıqmı?!Keçid dövrü adlandırdığımız bu gündə bizdə baş verən proseslərə azca da olsa nəzər yetirmək, günümüzün reallıqlarını əks etdirən bir çox qəbahətlərimizi işıqlandırmaq məncə yerinə düşər.Çünki bugünkü qəbahətlər bizim deyil, bizə yad cəmiyyətdən, yad ünsürlərdən miras qalmış, milli mentalitetimizə qətiyyən yaraşmayan, əxlaqımıza zidd olan kənar qüvvələrin təsiri ilə cəmiyyətimizə zorla tətbiq etdirilmiş xarakterik xüsusiyyətlərdir.Amma ömürdən gedən illərin bizdən çox şeylərin götürüb apardığını nədənsə unuduruq.Həyatımızın bu çətin anlarında insanların ruhuna hakim kəsilmiş sərvətməndlik, kapital əxlaqı cəhətdən bizi doğrudan da böyük imtahan qarşısında qoymuşdu.Vaxtilə burjua ölkələrində geniş təbliğ olunan fikirlər artıq günümüzün reallığı ilə səsləşməkdədir.Əlbəttə, o zamanlar biz də burjua ideoloqların fikirlərinin sosializm baxımından həmişə tənqid atəşinə tuturduq.Ancaq bu gün onların fikirlərinin reallığını etiraf etmək məcburiyyətində qalırıq.Çünki cəmiyyətdə rastlaşdığımız saysız-hesabsız danılmaz faktlar bu fikirləri sübut edir.Onların fikrincə, bəşəriyyətin uzun sürən təkamülü prosesində, daha doğrusu, sivil dövlətlərdə əxlaqsızlıq, qəbahət və rəzalət içərisində olanlar, hiyləgərlər, “mühitə uyğunlaşanlar” yaşayış uğrunda mübarizədə, xeyirxah əməllər sahiblərini, əxlaq cəngavərlərini sıxışdırıb aradan çıxartmışlar.Bunun nəticəsində cəmiyyətdə əxlaqca cırlaşma, əxlaqi tənəzzül prosesi baş verir, xeyirxah əməllərin sayı getdikcə azalır, əxlaqsızlığın, qəbahətlərin, şər əməllərin sayı isə həddindən artıq çoxalır.Əsl əxlaq qəhrəmanların yerini əxlaqsızlar tutur.Cəmiyyətdə insanpərvərlikdən əlçəkmə prosesi baş verir, əxlaqsızlar, mənəviyyatca kasıb adamlar, riyakarlar, tamahkarlar, mərdimazarlar, paxıllar, qisasçılar əsas aparıcı qüvvəyə çevrilirlər.Beləliklə, heyvanilik insaniyyətə üstün gələrək, vaxtilə boğulub gizlədilən vəhşi heyvani instinktlərin inkişafı üçün geniş meydan açılır.Bəli, burjua alimi Hobbsun ilkin kapital yığımı dövründədediyi “insan insanın canavarıdır” sözləri indi daha aydın “insan ən yırtıcı heyvandan da yırtıcıdır, qəddardır”, “insan öz xoşbəxtliyindən daha çox başqalarının bədbəxtliyindən həzz alır”, “müasir insan vəhşiləşmişdir” kimi fikirləri ilə əvəz olunur.Ancaq bu fikirlərlə tamamilə razılaşmaq da düzgün olmazdı.Nə qədər ki, cəmiyyətdə diqqət mərkəzində olmağı sevməyən, ancaq bütün ömrünü, amalını xalqının tərəqqisinə, əxlaqi və mənəvi cəhətdən zənginləşməsinə xidmət göstərən alimlərimiz, sənət adamlarımız, yaradıcı ziyalılarımız var bu fikirləri özümüzə yaxın buraxmamalıyıq.Bu gün laqeydlik məngənəsində sıxılan insanları oradan ancaq inam xilas edə bilər.Heç kəs şöhrətə, rütbəyə, vəzifəyə arxalanıb öz insanlıq vəzifələrini unutmamalıdır.Ancaq təəssüf doğurası odur ki, şöhrət doymazları şöhrət qanadları altına elə sığınıblar ki, cəmiyyətdə gedən əxlaqi tənəzzülün sanki onlara qətiyyən aidiyyatı yoxdur.Çünki bu sübut olunmuş bir faktdır ki, yoxsullar əxlaqsızlığı, namussuzluğu, qeyrətsizliyi qan ilə yumuşlar, şöhrətpərəstlər isə bu iyrənc hərəkətləri həmişə pul, kapital ilə ört-basdır etməyə çalışmışlar.Ona görə də aşağılar, qara camaat daha çox əzab və iztirablara düçar olurlar.Filosoflardan biri yazmışdır ki, “əlacım olsaydı qatillərdən və cinayətkarlardan əvvəl yoxsulluğu və nadanlığı məhkəməyə verərdim.Çünki bir çox bədbəxtliklərin banisi bunlardır”.Cəmiyyətdə baş alıb gedən əxlaqsızlığın əsas səbəblərini yoxsulluqda, maddi ehtiyacda və mənəvi səbatsızlıqda görənlər yanılmırlar.Bu gün həyatın əxlaqsızlıq girdabına atılanlar öz hisslərini, ehtiraslarını vaxtında cilovlamağı bacarmayanlar, ilk növbədə isə özünü yaxşı görə bilməyən, özünü lazımınca qiymətləndirməyən insanlardır.Həyatda yaxşını-pisdən, xeyiri-şərdən, xeyirxahlığınaqislikdən, alicənablığı-riyakarlıqdan, ayırd etmək, paxıllığı, mərdimazarlığı, kinliliyi, qısqanclığı, qeybəti, tamahkarlığı və i.a.kimi qəbahətləri konkret şəraitdə və konkret halda görə bilmək üçün hər kəsin öz ağıl və emosiyalarının, zəka və ehtiraslarının düzgün işləməsi, tərbiyə edilməsi lazımdır ki, bu da öz növbəsində doğru-düzgün dünya görüşündən, möhkəm əqidə və inamdan, sarsılmaz həyat qanunlarına çevrilmiş vərdişlərdən aslıdır.Məhz buna görə də biz özünənəzarətin, öz hərəkətlərini təhlil etməyin, özünə kənardan baxa bilməyin, özünü yaxşı görə bilməyin əhəmiyyətini xüsusi qeyd etməliyik.İnsanın böyüklüyü hər şeydən əvvəl özünü daxilən yaxşı görə bilməsindədir, öz-özünə obyektiv hökm çıxara bilməsindədir.Təəssüf ki, müəyyən mənada cəmiyyətdə baş alıb gedən kapital burulğanı gənclərimizin əxlaq və mənəvi dünyasına nəzər salmağa imkan belə verməyərək, onları hiss və ehtiraslar dənizində öz ağuşuna alır.Bu zaman artıq gec olur.Bu dənizə atılmazdan qabaq hər şeyi yaxşıca, özü də ağılla götür-qoy etmək lazımdır.Bu dənizin sularında üzənlər, bu suyun acısını dadanlar sahilə çıxandan sonra canlı varlıq olsalar da, cəmiyyət üçün onlar artıq “əşyaya”, “alətə” çevrilirlər.Bu həyatın insana verdiyi ən amansız, həm də ən layiqli cəzasıdır.Görəsən, onları bu çirkaba atılmazdan qabaq saxlamaq mümkündürmü?!Axı, onlar bu iztirablı çirkaba atılmazdan əvvəl özləri üçün həmdəm insan, yoldaş, dost axtarışında olurlar.Həyatda əsil dostun, yoldaşın, əqidənin, etibarın, inamın itdiyini görəndən sonra, digər tərəfdən də kapitalın hissolunmaz gücü, ecazkar qüvvəsi onların səmtini istəristəməz dəyişməyə məcbur edir.İnsanların laqeyidlik azarına tutulması isə bu faciənin daha da dərinləşməsinə, eyni zamanda kütləvi vüsət almasına şərait yaradır.Yenə də əlimizi-əlimizin üstünə qoyub nəyi isə gözləməliyikmi?!Bu gün qəbahətlərimizə qarşı açıq mübarizəyə qalxmaq üçün həyacan təbilini səsləndirməliyik!Cəmiyyətdə baş alıb gedən əxlaqsızlığı, mənəvi pozğunluğu, rüşvətxorluğun doğurduğu iyrənc əməlləri yabanı alaq otları kimi vaxtında təmizləyə bilməsək, onda gələcək nəsildə sağlam tərbiyəli gənclərimizin mövcudluğu sual altında ola bilər.Bu gün cəmiyyətimizdəki çirkab suların çoxalmasının əsas səbəbi digər tərəfdən də bu işdə lazımi vaxtda, düzgün və cəsarətli addım atmamağımız səbəb olubdur.Artıq bu sahədə cəsarətli vəqəti addımlar atmağın çoxdan vaxtı çatıbdır.Düzdür, bu gün bizi uğursuzluq, müvəffəqiyyətsizlik yaxalayıbsa, biz əllərimizi göyə qaldırıb tez təslim olmamalıyıq, bu baxımdan özümüzü məğlub hesab etməməliyik.Əgər gələcəkdə yaxşı, rahat, firavan və gözəlhəyatda yaşamaq istəyiriksə, milli mənəvi dəyərlərimizin qorunması yolunda durmadan, gecikmədən yaxşı da işlər görməliyik.Bu gün hamımızı düşündürən bir məsələ var.Biz bu gün Müstəqil Respublika olaraq özümüzü Azərbaycan Cümhuriyyətinin varisi, yoxsa Azərbaycan SSR-nin varisi hesab etməliyik.Milli ideologiya baxımından ilk növbədə Azərbaycan Respublikasının varislik probleminə, yəni özünü Azərbaycan Cümhuriyyətinin varisi elan edən bir respublikanın, həmin Cümhuriyyətin milli mənəvi dəyərlərinə, xüsusilə onun başlıca ideoloji prinsiplərinə nə dərəcədə sahib çıxıb-çıxmamasına aydınlıq gətirilməlidir.Tanınmış bir filosofun fikrinə görə, “Həyata və azadlığa yalnız o adam layiqdir ki, hər gün bunların uğrunda döyüşə gedir”.Bəli, bu gün bizmilli ideyaların uğurla həyata keçirilməsi, müstəqilliyin möhkəmləndirilməsi prosesində ən mühüm şərtlərdən biri olan cəmiyyət milli-mənəvi dəyərlər ruhunda səfərbər olunmalı və bu yoldahər birimiz özünü milli mənliyimizin yad qəbahətlərdən qorumaq uğrunda döyüş meydanında yorulmadan mübarizə aparanlardan hesab etməlidir...Bakı, mart 1993-cü il.İstedadlı artist, igid partizan, cəsur kəşfiyyatçı Babanlı Xanlar Salman oğlu 1918 - ci ildə Şuşa şəhərində anadan olub.Sonralar ailəsi ilə birlikdə Tərtər rayonuna köçmüşdür.1932 - ci ildə Xanların atası Salman kişi vəfat etmiş, az sonra isə anası dünyasını dəyişmişdir.Balaca Xanları uşaq evinə verirlər.O, Tərtər uşaq evində tərbiyə almışdır.Daha sonra balaca Xanların təhsilə olan hədsiz marağını görən uşaq evinin tərbiyəçiləri onu Qusar rayonunda yerləşən Aqrotexnikumuna göndərmişdilər.Burada o, pioner dostları ilə birlikdə bir neçə tamaşa hazırlayır.Tamaşa zamanı Xanların aktyorluq istedadını görən Qusar Qızıl Ordu polkunun bədii özfəaliyyət dərnəyinin rejissoru Xanlara Azərbaycan Teatr Texnikumuna daxil olmasını məsləhət görür.Rejissorun məsləhətinə əməl edən Xanlar imtahanları uğurla verib Teatr Texnikumuna daxil olur və dörd il aktyorluq sənətini mənimsəyir.Texnikumu bitirən Xanlar 1936 - cı ildə Naxçıvan Dövlət Dram Teatrına təyinat alır.1936 - 37 - ci il teatr mövsümündə gənc aktyor bir neçə rolda çıxış etdi.Onlardan seçilən Cəfər Cabbarlının «1905 - ci ildə» pyesində Aram obrazı olmuşdur.Bir il sonra, 1937 - ci ildə o, Bakıya qayıdır və Azərbaycan Dövlət estradasında bədii söz ustası kimi fəaliyyət göstərməyə başlayır.Bakının teatr afişlərində Xanların adına tez - tez rast gəlinir.Onun rejissorluğu ilə ADU - nun tələbə teatrı V.Şkvarkinin «Özgə uşağı» əsərinin tamaşasını hazırlayır.Sonra Azərbaycan sənaye politexnikumunun türk birliyi Süleyman Rüstəmin «Yanğın» əsərini göstərir.Həmin pyesin də rejissorluğu X.Babanlıya tapşırılır.Gənclərin qüvvəsi ilə yaranan tamaşa baxanların xoşuna gəlir.Azərbaycan Dövlət estradasında işləyərkən X.Babanlı Elmira Axundova, Cahan Talışinskaya kimi sevilən aktyorlarla birgə konsertlər verir.Günlər ötdükcə gənc aktyorun səriştəsi artır, onu tanıyırlar.Nəhayət, Xanlar Babanlının ayrıca konsertini təşkil edirlər.1939 - cu ildə Azərbaycan Dövlət estradasının gənc aktyoru Xanlar Babanlı hərbi xidmətə yola düşür.1941 - ci ildən 1944 -cü ilədək Ukraynada partizan dəstəsi yaradan Xanlar silahdaşları ilə birlikdə alman faşistlərinə qarşı amansızcasına mübarizə aparmışdır.Xanlar erkən yaşında ailə qurur.Belə ki, o, hərbi xidmətə gedəndə artıq onun iki övladı vardı.1941 - ci ilin sentyabrında Xanlar Lübenin cənubunda gedən şiddətli döyüşlər zamanı ağır yaralanır və huşunu itirir.O, gözlərini açanda özünü almanların səhra hospitalında görür.Almanların hərbi əsirlər xəstəxanasında onu müalicə edirilər.Müalicə başa çatandan sonra onların «üzərində işləyərək» sovet ordusuna qarşı hazırlayırlar.Xanlar öyrənir ki, onları təlim keçmək adı ilə Almaniyaya aparacaqlar.Orada isə əsirləri ağır, alçaldıcı işlər gözləyirdi.Odur ki, götür - qoy edib «qərar»ını verir.Alman ordusunda qulluq etməyə razı olur.Xanlar yalnız bu yolla silah əldə edə bilər, ya da qaça bilərdi.Bundan sonrakı fəaliyyətini isə o, yaxşı anlayırdı: düşməndən hər vasitə ilə intiqam almaq.Xanların Alman dilini bilməsi ona çox kömək etdi.Alman zabitlərini inandırdı, razılıqlarını aldı.Bundan sonra onu yalnız bir məsələ düşündürürdü: necə qaçmaq?Belə bir imkan 1942 - ci ilin dekabrında Krasnodar altında ilk göyüşdə yaranan çaxnaşma zamanı baş verdi.Xanlar çaxnaşmadan istifadə edərək cəbhə xəttini keçməyə cəhd göstərdi, lakin hitlerçilərlə üz- üzə gəldi.Bir müddət o, Taman yaxınlığında gizləndi.Nəhayət, özümüzünkülərə tərəf keçməyin mümkün olmadığını özündə yəqin edən Xanlar sonradan alman komendantının yanına gələrək hissədən ayrı düşdüyünü elan etdi.Alman zabiti ona inandı və kağız verdi: «Qafqaz yefreytoru Babanlı Slavyansk istiqamətində hərəkət edir və hissəyə təcili qayıtmaq haqqında əmr almışdır.Xüsusi qeyd: yolüstü nəqliyyatla».Bu arayış Xanlara imkan verdi ki, axtarış və gizli əməliyyatlarını sərbəst həyata keçirsin.O, Tamanda faşist düşərgələrindən qaçan sovet hərbi əsirlərinə rast gəldi.Onların arasında köhnə tanışı - Gəncə filarmoniyasının solisti Nadir Teymur oğlu Teymurzadə də var idi.Xanlar qərara aldı ki, konsert briqadası yaratsınlar və bu ad altındada hərəkət etsinlər.Xanlar ona verilmiş arayışa seçdiyi daha 8 nəfərin adını əlavə etdi.Xanlar bu arayışın köməkliyi ilə Kerçi, Krım yarmadasını keçərək Nikolayevə gəlib çatdılar.Burada komendantlığın leytenantı onlara belə bir sənəd satdı: «Kunstqruppa (konsert briqadası) yefreytor Xanlar Babanlının rəhbərliyi altında Dnepropetrovsk, Nikolayevsk və Kirovoqrad vilayətlərinə qastrol səfərinə çıxır».Xanların dəstəsi tədricən alman paltarı, silah, at, araba əldə etdi.Xanlar böyük məharətlə rezindən möhür və ştamp düzəltməyi öyrəndi.Tezliklə dəstənin konsert fəaliyyəti başqa işlə əvəz olundu.Xanlar Babanlının «artistləri» əhali arasındavərəqələr yayır, almanlara qarşı təxribat işləri aparır, işğalçıları və yerli polisləri «ovlayırdılar».Alman paltarı geymiş azərbaycanlılar günü - gündən fəaliyyət dairələrini genişləndirməyə başladılar.Onlar düşmənə daha sarsıdıcı zərbə vurmağı planlaşdırdılar.Belə ki, «Qafqaz varyetesi»nin üzvləri yefreytor Xanlar Babanlının rəhbərliyi altında almanların ərzaq və hərbi sursat anbarlarını partladır, düşmənin yüksək rütbəli zabitlərini aradan götürür, lazım olan məxfi sənədləri əldə edirdilər.Tezliklə Xanlar Krivoy-Roqda gizli iş aparan partizan dəstəsilə əlaqə yarada bildi.Bu zaman Krivoy-Roqda Domna Samsonovna böyük gizli qrup yaratmışdı.Çox keçmədən Krivoy-Roq vətənpərvərləri azərbaycanlı «musiqiçilərin»in timsalında döyüş köməyi aldılar.Xanlar Babanlının rus adı «Kostya» idi.Xanlar Babanlının hazırladığı saxta sənədlərlə yüzlərlə əsir Almaniyaya sürgün olunmaqdan xilas edildi.Onlar tərəfindən hazırlanmış ərzaq kartoçkaları ilə yerli sakinləri və mərkəzin gizli tapşırıqlarını yerinə yetirən cəsur partizanlar ərzaqla təmin olunurdular.Sənədlər və ərzaq kartoçkaları Xanlar tərəfindən elə məharətlə hazırlanırdı ki, almanların ekspertləri belə onun saxta olduğunu ayırd edə bilmirdilər.Xanların dəstəsi bir neçə hərbi sursat aparan qatarı da partladaraq düşmənə sarsıdıcı zərbə vurmuşdu.Onlar düşmənin strateji əhəmiyyətli körpülərini partladır, onların əsas hissələrlə əlaqə yaranmasının qarşısını alırdılar.Ardı - arası kəsilməyən dağıdıcı partlayışlar almanların yuxusunu ərşə çəkmişdi.Bu partlayışlardan gizli partizan hərəkatı da çaş qalmışdı.Sonradan Krivoy-Roq gizli partizan hərəkatı Xanların «musiqiçiləri»nin özfəaliyyətindən xəbər tutdular və ona bir mərkəzdən idarə olunma tapşırığı verildi.Bundan sonra Xanların dəstəsi «Qafqazın varyetesi» adı ilə almanların qarşısında müxtəlif proqramlarla çıxış edir, alman əsgər və zabitlərini əyləndirirdilər.Hər dəfə də bu «keyf» almanlara baha başa gəlirdi.Çünki konsertdən az sonra həmin bina göyə sovrulurdu.Almanlar Krivoy - Roq partizan dəstəsinin izinə düşərək, onun qərargahına yol tapdılar.Bunu hiss edən Xanlar dəstəsi ilə birlikdə Odessa, Nikolayev və başqa şəhərlərə «qastrol» səfərinə çıxdı.Bir dəfə Dnepropetrovskda zabitlər evində «Qafqaz varyetesi» Şərq konserti verirdi.Konsertin şirin yerində artistlər binanı yerlə yeksan edib, aradan salamat çıxa bildilər.Bu dəhşətli partlayış nəticəsində bir alman generalı və 680 zabit həlak oldu.İki aydan çox idi ki, şəhərdəki təxribatları, hücumları, partlayışları hərəkətdə olan fəal partizanların adına çıxırdılar.Lakin ağıllarına belə gətirmirdilər ki, bütün bunlar Xanların əməlləridir.Bundan sonra Xanların dəstəsi bu şəhərdə almanlar tərəfindən şübhə altına alındılar.Bunu hiss edən Xanlar şəhəri tərk etməli olur.Xanların dəstəsi araba ilə şəhəri tərkedəndə, bu vaxt səmada bir təyyarə göründü.Faşistlər hər tərəfdən təyyarəni atəşə tutdular.Təyyarə gah enir,gah sürətlə qalxır, lakin atəş dairəsindən çıxa bilmirdi.Birdən təyyarə alışdı.Alovlanan təyyarədən bir paraşütçü ayrıldı.Bu, Xanların gözündən yayınmadı.Xanlargil arabadan düşüb paraşütçü enən tərəfə qaçdılar.Paraşütçü Xanları və onun dəstəsini alman paltarında görüb təslim olmaq istəmirdi.Əlbəyaxadan sonra onu tərksilah edə bildilər.Xanlar kim olduğunu desə də, təyyarəçi onlara inanmırdı.Bu vaxt uzaqdan sürətlə onlara tərəf gələn yük maşını göründü.Faşistlər cəld yerə tökülüşərək hər tərəfdən qışqırırdılar: -- Onu biz vurmuşuq.-- Əsiri kim tutubsa onundur.Əsiri biz, özümüz təhvil verəcəyik.Biz 203–cü zonderkomandadanıq.Sizin əsiriniz isə o tərəfdədir, -deyərək Xanlar yanan təyyarəni göstərdi.Lakin alman əsgərləri əl çəkmək istəmirdilər.Odur ki, Xanlar təyyarəçinin papağını, kompasını, çantasını, saatını və boş qoburunu onlara tərəf tullayıb, əsirin qolundan yapışaraq səhraya tərəf addımladı.Almanların maşını gedəndən sonra əsiri buraxıb dedi: -- Get, bir də əsir düşmə.Sonra Xanlar onun tapançasını da qaytardı… … Oktyabr mədəni şaxtalarının birinin ətrafına uca hasar, onun üzərində isə bir neçə cərgə tikanlı məftil çəkilmişdi.Şaxta böyük səylə mühafizə olunurdu, oraya gələn və gedən yük maşınlarının kuzovu daim örtülü olurdu.Babanlı bu barədə azbaş sındırmamışdı: keçilməz hasarın, zindan kimi ağır dəmir darvazanın arxasında nə kimi sirr gizlənir?Gizli zavod?Yeni silahların saxlandığı anbar?Gizli təşkilatın üzvləri şaxtadan çıxan bütün avtomaşınların nömrəsini yazdılar və elə həmin gün Dolqintsevo və Pyatixatka stansiyalarında da belə bir hesab apardılar.Lakin avtomaşınların nömrələri tuş gəlmirdi… Nəhayət, Xanların zabit forması bu dəfə də onun karına gəldi.O, gizli təşkilatın üzvü olan Aleksey Fyodorovla əlaqəyə girir.Fyodorov şaxtadakı gözətçilərdən bir neçəsi ilə tanış idi.Az vaxt ərzində gözətçi postlarının yerləşdiyi yerləri, gözətçilərin növbəni dəyişmə vaxtını, parolu,siqnalizasiya sistemini və telefon rabitəsini öyrənməyə imkan yarandı.Xanlar çətinliklə dəolsa, öyrəndi ki, bu şaxtada almanların sovet «katyuşa»sına bənzər altılüləli minamyot «vanyuşa»sı saxlanılır.Bütün hazırlıqlar görüldükdən sonra Xanların dəstəsi anbarı başdan - başa minalayır.Xanlargil mədəndən xeyli uzaqlaşandan sonra partlayışlar başlayır.Bu almanlara vurulmuş ən böyük zərbə idi.1943 - cü il dekabrın 2- də Dolqintsevo dəmir yol stansiyasında Babanlı, Teymurzadə və Nəbiyev almanların döyüş sursatı ilə dolu bir qatarını da partlatdılar… Azərbaycan Respublikasının Tarix muzeyində bir məktub var.Bu məktub Aleksandriya şəhərində yaşayan D.Xanlar Babanlı haqqında son məlumat həmin məktubda yazılıbdır.«…Xanlar Babanlı tələbkar komandir, bacarıqlı və inadcıl siyasi rəhbər idi.Yoldaşlarından partizan ürəyi, partizan dəyanəti tələb edirdi.Dəstəsindəki adamlardan birinin Xanlarla arası yox idi, gözü onu götürmürdü.1944-cü ilin yanvarında Sovet Ordusunun Dnepropetrovska gəlişinə az qalmış xain Xanları kürəyindən vurub öldürdü.Partizanlar Xanların qanını alaraq xaini güllələdilər…».Vətəndən uzaqlarda, vaxtı ilə düşmən tərəfindən zəbt edilmiş Nikolayev şəhərində «Qafqaz varyetesi»nin bədii rəhbəri, bacarıqlı artist, ölməz qəhrəman Xanlar Salman oğlu Babanlının məzarı həmişə gül - çiçəyə qərq olur.İstedadlı artist, igid partizan, cəsur kəşfiyyatçı Xanlar Babanlının Böyük Vətən müharibəsində göstərdiyi şücaətləri sayıb sadalamaqla qırtarmaq olmur.Kiçik bir yazıda cəsur kəşfiyyatçının əfsanəvi «Mixaylo»nun qəhrəmanlıqlarını təkrar etməsi səhnələrini geniş şəkildə vermək mümkün deyildir.Çünki Xanlar haqqında çox yazılıb, çox söz deyilibdir, sənədli filmlər çəkilibdir, dərsliklərə salınıbdır, ensiklopediyada haqqında məlumat yerilibdir.Onun barəsində roman, povest, hekayələr yazılıbdır.Bütün bunlar xalqımız üçün böyük şərəfdir.Xalqımızın böyüklüyü ondadır ki, o, Vətənə həzilər, mehdilər, qafurlar, gəraylar, xanlarlar kimi qorxmaz, igid, canını torpağından, Vətənindən əsirgəməyən övladlar bəxş etmişdir.Qeyd: Bu gün SSRİ idman ustası, Azərbaycan Respublikasının Əməkdar məşqçisi, Boks üzrə Beynəlxalq dərəcəli hakim, Azərbaycan Boks Federasiyasının katibi, üç övlad atası Tofiq Xanlar oğlu Babanlı atası ilə fəxr edə bilər.Ataların keçdiyi şərəfli yolları bu gün oğullar davam etdirir… “Vətəndaş həmrəyliyi” qəzeti, 8-11 may 2005-ci il.Gələcəyimiz yetkin təfəkkürdən asılıdır 1988 - 90 - cı illərdə xalq hərəkatının meydan mərhələsində fərdlər arasındakı fərqlər nisbəti görünməz olduğu halda, indi bu fərqləri aydınca görüb təhlil etmək və onları qiymətləndirmək mümkündür.O zaman hamını birləşdirən ümumi cəhət ümumi psixoloq vəziyyətin mövcudluğunda idi.Ehtiraslar kuliminasiya həddinə çatmışdır.Bu dövrdə müvəqqəti də olsa, “kiçik” və “böyük” qruplar arasındakı incikliklər “unuduldu”, adamlarda müvəqqəti psixoloji uyuşma prosesi başlandı.Xalqın təfəkkür tərzində, emosional aləmində, davranış və rəftarında sürətli dəyişikliklər baş verirdi.Bu hərəkatda bütün etnik xüsusiyyətlər özünü həm müsbət, həm də mənfi mənada göstərirdi.Adamlar arasındakı münasibətlərdə səmimilik, sadəlik, xeyirxahlıq, bir-birini anlama, hörmət, ədalət hissi, mehribanlıq və s.kimi xüsusiyyətlər formalaşmağa başladı.Demək olar ki, etik normanın pozulması halları müşahidə olunurdusa da, bu, çox cüzi idi.Mənfi mənada isə bəzi fərdlərin həmin dövrdə əsl niyyətlərinin gizlədilməsi və bundan müəyyən qrupun suiistifadə etməsi bu gün özünü aydınca göstərir.Deməli, hər hansı bir xalq hərəkatı həmin xalqın ruhi aləmini (psixikasını) təcəssüm etdirir və bu zaman onun həyatına psixoloji xüsusiyyətlərinin labud və düzgün nəticəsi kimi baxmaq lazımdır.Bu zaman yaranmış siyasi təşkilatlarda milli ruh hakim mövqe tutdu.Xalq hərəkatının gedişi dövründə hadisələrin mahiyyətinə varmaq, onun açıqlanmasına diqqət yetirmək həmişə mümkün olmur.Buna həm fərdlər arasındakı düşüncə tərzinin müxtəlifliyi, həm də kütlə psixozu imkan vermir.Bu zaman ancaq kütlənin ruhuna uyğun hərəkət etməli, onun mənafeyi gözlənilmək şərti ilə hərəkat idarə olunmalıdır.Hər hansı bir mənafeyə zidd hərəkət xalqın qəzəbini yenidən coşdura bilər.Belə bir məqamda kütlənin nəbzini tuta bilən, onun iradəsini ifadə edən “ liderlər” meydana çıxır.Nəyisə yaradacaqlarına, xalqın rifahı naminə hər şeyi edəcəklərinə kütlənin uzun illərdən bəri itirdiyi ümid və inamını yenidən yaranmasına zəmin yaradır.Bu zaman məhz lider əsas aparıcı xəttə çevrilir.“Kütlə-lider” və “xalq- rəhbər” münasibətləri arasında kəskin ziddiyyətlər yaranır, ictimai münasibətlər arasındakı tarazlıq pozulur.İctimai münasibətlərin pozulması istər-istəməz cəmiyyətdə anarxiyanın başlanmasına zəmin yaradır.Onun dərinləşməsinin qarşısını almaq, xalqın mənafeyinə ciddi xələl gətirməmək üçün, onun iqtisadi böhran girdabına enməməsi naminə xalqın milli mənafeyini hər şeydən üstün tutan, bütün şəxsi ambisiyalardan imtina etməyə qadir olan, etnik xüsusiyyətlərə dərindən bələd olan “rəhbər- şəxsiyyət” meydana çıxır və xalq hərəkatının kortəbii mərhələsi sona çatır.Bundan sonra yeni yaradılacaq dövləti qoruyub saxlamaq üçün ciddi qanuni-nəzarət sistemi tətbiq olunmalıdır.Bu, demokratiyanın boğulması, insan hüquqlarının tapdanması deyil, əksinə, yeni yaradılacaq demokaratik dövlətin təməlinin möhkəm olmasına zəmin yaradır.Əks təqdirdə, bizim 5 illik hədsiz əziyyətlərimiz səmərəsiz olar, arzuladığımız yeni, ali cəmiyyət istəyimiz puça çıxar və biz sadəcə olaraq əvvəlki mövcud quruluşun formasını dəyişmiş olarıq.Biz bu gün hər şeyi udan, hər şeyi məhdudlaşdıran, bütün vətəndaşlıq təşəbbüslərini mədh edən bir dövlət qurmaq fikrində olmalıyıq.Yeni dövlətçilik baxımından biz öz milli qanunlarımızı yaratmalı və bu qanunlar xalqın xarakterindən süzülməli, millətin taleyini müəyyən etməyə qabil olmalıdır.Biz öz Konstitusiyamıza uyğun özümüzün idarəetmə sistemimizi yaratmalıyıq.Məhşur psixoloq Qustav Lebon “Xalqların və kütlələrin psixologiyası” əsərində çox haqlı olaraq yazırdı ki, “hər bir xalq özünə layiq olan idarəetmə formasını əldə edir.Onun başqa idarə üsuluna nail olması mümkün deyil.Bizim bu çətin müharibə şəraitində dövlətimizdən onu tələb etməyə haqqımız olardı ki, idarə etdiyi xalqının hiss və ideyalarının ifadəçisi və müdafiəçisi olsun.Xalqımızın daxili imkanları həddindən artıqdır.Lakin böyük milli təbəddülat üçün müəyyən vaxt gərəkdir.Çünkigələcəyimiz yetkin təfəkkürdən asılıdır.Hazırki dövrdə xalqı taleyini zahiri hadisələrdə axtarmaq çox yersiz görünərdi, çünki taleyimiz yalnız və yalnız özümüzdən asılıdır.“Müxalifət” qəzeti, 18 iyun 1993-cü il.İrad tutmazdan əvvəl...Filosofların fikrincə, azadlıq zərurətin dərk edilməsidir.O, ilk növbədə mənəvi varlığın əsaslandığı qanunlara aiddir ki, müəyyən bir məsələ haqqında onun əsasında azad mühakimə yürüdülür.Azadlıq tarixi inkişafın zəruri məhsuludur.Bu gün biz nə qədər ki, ictimai qüvvələri lazımınca dərk etmirik və bunlarla hesablaşmaq istəmirik, onlar da təbiət qüvvələri kimi kor-koranə fəaliyyət göstərəcək ki, onun da acı nəticələrini gec-tez hiss edəcəyik.Prişvin öz gündəliyində qeyd edirdi: “Təbiət haqqında yalnız o zaman danışmaq olar ki, özünü nə isə naməlum bir şey kimi tapasan, kəşf edəsən və anlayasan”.Əgər insan özünü tapmamışsa, özünü dərk etməmişsə, onun cəmiyyətdə baş verən prosesləri dərindən anlamasına inanmaq çətindir.De Sent-Ekzüperi haqlı olaraq yazmışdı: “İnsan olmaq, birinci növbədə başqa insanlar qarşısında məsuliyyət hiss etməkdir”.İnsanın azadlığı ilə onun amalı arasında sıx əlaqə mövcuddur.Bəzən isə azadlığı necə istəyirsənsə, elə də hərəkət etmək “imkanı” kimi başa düşürük.Onun bu cür başa düşülməsi, əlbəttə ki, özbaşınalığa, anarxiyaya geniş meydan açılması deməkdir.İnsanın arzu və istəklərinə əməl olunması azadlığın mühüm əlaməti olsa da, bu arzu və istəklər məsuliyyətlə idarə edilməsə, əks nəticələr verə bilər.Bu gün biz yenə də nəyinsə bizə hazır şəkildə veriləcəyini gözləyirik.Məsuliyyət hissini duymaq istəmirik.Başa düşməliyik ki, məsuliyyətin duyulması və təşəkkül tapmasında həmişə iki amilin qarşılıqlı təsiri həlledici rol oynayır: Bir tərəfdən, tələbat vasitəsi ilə şəxsiyyətə obyektiv təsir göstərən və onu müəyyən fəaliyyətə sövq edən amillərin təsiri; Digər tərəfdən isə şüurlu surətdə dərketmə əsasında şəxsiyyətə daxildən impuls verən subyektiv amillərin təsiri.Əxlaqi məsuliyyət ilk növbədə yüksək əxlaqi şüuru nəzərdə tutur.İndi bizim hər birimiz özümüzün cəmiyyət qarşısında borcumuzu, əxlaqi vəzifələrimizi dərindən dərk etməliyik.Çünki məqsədlər aydın olduqca mübarizənin yolu və vasitələri də aydınlaşır.Öz iç dünyamıza tam sahib olmadığımıza, hələ köhnə stereotiplərdən xilas ola bilmədiyimizə görə nə kamil şəxsiyyətlərimizi görə bilirik, nə də onları lazımınca qiymətləndirə bilirik.Çünki qabağa çıxanlarımıza da rişxəndlə yanaşırıq, onların rəftar və davranışlarında həmişə mənfi xüsusiyyətlər axtarmağa çalışır, nəyin bahasına olursa-olsun onlarda çatışmazlıqlar görmək istəyirik.Bu bizdə olan “qüsuraxtarma psixologiyası” ilə əlaqədardır.Eyni zamanda, özünüdərketmə aşağı səviyyədə olduğu üçün azadlığımızı kütlə ancaq həbsxanadan qaçan adamın azadlığı kimi başa düşür.Bugünkü siyasi vəziyyətdə də biz özümüzə tam əmin olmadığımızdan öz “ mən”imizdən uzaq düşməyə məcbur oluruq.Bunun nəticəsində də mənəvi böhran girdabında çabalamağa başlayırıq.Biz hökmən idarəetmə məktəbini keçməli və bunu öz şəraitimizə adaptasiya etməliyik.Bunun üçün köhnə sosioloji institutlara qayıtmamalı, ailə və ictimai məsələlərə yeni milli psixoloji aspektdən yanaşmalı və onun düzgün istiqamətləndirilməsinə nail olmalıyıq.Məhşur filosof Sokrat göstərirdi ki, “öz zəif cəhətlərinə bələd olmayan insan, özünə də bələd deyildir”.Bu cəhətdən istər-istəməz bizdə mənəvi təbəqələşmə gedir; Ə.Tusi “Əxlaqi möhtəşəm” əsərində yazırdı: “Əgər sən hansı təbəqədən olduğunu bilmək istəyirsənsə, onda xalqla yaxından ünsiyyət saxla.Hansı təbəqə nümayəndələrini səbəbsiz, illətsiz çox istəsən, onda bil ki, həmin təbəqənin nümayəndəsisən”.Həmişə nəyəsə irad tutmazdan əvvəl, kimisə tənqid etməzdən əvvəl öz-özümüzə qapılmalı, öz içimizə çəkilməli və dərindən düşünməyi bacarmalıyıq.Bunun üçün isə hər kəs özözünün Xristofor Kolumbu olmalıdır “Müxalifət” qəzeti, 13 aprel 1993-cü il.Sadəlik böyüklükdür,Əlibala müəllim!1958-ci ildə ADU-nun Şərqşünaslıq fakültəsini bitirib.Əsərləri ilk dəfə “Gəncliyin səsi” adlı almanaxda çap olunmuşdur.“Heykəl gülür” adlı kitabı 1961-ci ildə çap olunub.1962-ci ildə SSRİ Yazıçılar İttifaqının üzvü olub.1964-cü ildə “Fərruli Fəzdinin həyat və yaradıcılığı” mövzusunda dissertasiya müdafiə edib.Daha sonra “Məhəbbət olmayan evdə” (1963) və “Unutmaq olmur” (1964) adlı romanları çap edilib.1966-70-ci illərdə Əfqanıstanda tərcüməçi işləyib.Həmin dövrdə “İtgin gəlin” romanını yazıb, əsər 1979-cu ildə çap olunub.“Əfsanəsiz illər” (1980), “Ayrılığın sonu yoxmuş” (1981) adlı romanları ona böyük şöhrət gətirib.Bundan əlavə, o “Təyyarə kölgəsi”, “Vəfalım mənim”, “Dünyanı tanı” adlı romanların müəllifidir.“Unutmaq olmur”, “Əgər sevirsənsə” əsərlərinə televiziya tamaşası hazırlanıb.“İtgin gəlin” trilogiyası əsasında 12 serialı teleserial çəkilib və televiziya vasitəsilə nümayiş etdirilib.Hacızadə eyni zamanda İranın keçmiş xarici işlər naziri Əli Əkbər Vilayətinin “Səfəvilər dövründə İranın xarici siyasəti tarixindən”, Əbdülrəhman Yusufnurun “QuraniKərimin 30-cu cüzvünün təsviri”, Rəcəb Nejadın “Zamanın aynası” adlı kitablarını fars dilindən azərbaycancaya çevirib.Həyatda elə insalar var ki, sadəliyi, səmimiyyəti, təvazökarlığı, alicənablığı ilə tez bir zamanda başqalarının dərin hörmət və rəğbətini qazanır.Açığı desək, mənəvi dəyərlərin aşınmaya məruz qaldığı bir zamanda, kapitalın əxlaqi və mənəvi kamilliyin üzərində hakimi mütləq bayrağını qaldırdığı bir dövrdə öz milli mənliyi, yüksək insani keyfiyyətlərini, milli qürurunu hər şeydən uca tutan insandan cəmiyyəti öz ağuşuna almağa çalışan əxlaqsızlıq, riyakarlıq, məddahlıq, paxıllıq, xudbinlik, rəzillik, tamahkarlıq və s.kimi insani qəbahətlərə qarşı mübarizə aparması ondan böyük səbr, dözüm və böyük iradi qüvvə tələb edir.Bu gün insanların qəlblərini hər cür şeytani hisslərdən xilas etmək üçün onlara səmimiyyət, xoşrəftar, inam və iman hissləri aşınmalıdır.Ruhi və qəlbi əxlaqsızlıq, mənəviyyatsızlıq girdabına sürüklənən, məcbur edilən gənclərin dünyasına qarşı öz kəsərli qələmi ilə inqilabi mübarizəyə səsləyən, insanlarda mərhəmət, məhəbbət, milli qürur hisslərinin yaranmasında əvəzsiz xidməti olan el yazarlarından biri də, öz yaratdığı əsərləri ilə xalqının, oxucularının qəlbində özü üçün əbədi-ədəbi heykəl ucaltmış, hamımızın sevimlisi, sadə, səmimi və böyük ürək sahibi Əlibala Hacızadədir.Mən həyatda ən çox sadə və təvazökar adamlara hörmət və rəğbət bəsləyirəm.Əlibala müəllim də belə insanlardandır.Hələ tələbə ikən Əlibala müəllimin bütün ailələrin stolüstü kitabına çevrilmiş “İtgin gəlin”, “Əfsanəsiz illər”, “ Ayrılığın sonu yoxmuş” əsərləri məndə müəllifə qarşı böyük sevgi hissi oyatmışdı.Çox istəyirdim ki, bu yazıçı ilə şəxsən tanış olum.Dörd il bundan öncə, bir həmyerlim yanıma gəlmişdi.Məndən xahiş etdi ki, “Şəhriyar” qəzetinə şeir gətirib, onunla birgə həmin redaksiyaya gedək.İndi olduğu kimi mən də qəzetdə işləyirdim.“Şeiri kimə verəcəksən?”- deyə soruşdum.O, dedi:“Əlibala müəllimə”.Düzü, o zaman bu adın fərqinə varmadım.Redaksiyaya daxil olanda həmyerlimi yaşlı bir adam gülərüzlə qarşıladı və dərhal da onun kef-əhvalını soruşdu.Hiss etdim ki, bunlar köhnənin tanışlarıdır.Sonra yerlim üzünü mənə tutub: “Camal, Əlibala müəllimlə tanış deyilsən?”- deyə soruşdu.Doğrusu, tutuldum, heç nə deyə bilmədim.O, əlavə etdi: “Bir binada işləyirsiz, amma hörmətli yazıçımızla tanış deyilsiz”.Bundan sonra çoxdan həsrətində olduğum sevimli yazıçımızın əlini bərk-bərk sıxıb ona əsərlərinə görə dərin minnətdarlığımı bildirdim.O gündən başlayaraq dəhlizdə teztez Əlibala müəllimlə qarşılaşır və salamdan sonra gülərüzlə məndən: “Necəsən, Camal?” deyə soruşanda özümdə daxilən bir ruh yüksəkliyi duyurdum.Hər şeydən öncə, onun sadəliyi, səmimiyyəti məni heyran etmişdi.Əlibala müəllim haqsızlığa, riyakarlığa, xəyanətə qarşı barışmaz bir insandır.Həm həyatda, həm də yaratdığı əsərlərdə o, şər qüvvələrinə qarşı həmişə mübariz, barışmaz mövqe tutması dəfələrlə iş yerini itirməsinə, vəzifəsinin kiçildilməsinə səbəb olmuşdusa da, Əlibala müəllim heç zaman sınmamış, bədxahlar və məddahlar qarşısında öz qüruru ilə seçilmiş, sabaha böyük ümid bəsləmişdir.Bütün bu xüsusiyyətlərinə görə Əlibala müəllim həm oxucular, həm də həmkarları arasında böyük hörmət - izzət sahibidir.Yazıçının ilk “Heykəl gülür” (1961) kitabından 15-ci, “Dünyanı tanı” kitabına kimi keçdiyi ömür yolu doğrudan da mənalı və yaddaqalan olmuşdur.Əlibala müəllimin yaradıcılığı öz orijinallığı, üslubu, dili ilə digər yazarlardan seçilir.O, oxucularını səthi və bayağı düşüncələrdən əl çəkib həyatın dərinliklərinə doğru sövq edir.Yaratdığı obrazlarda kapital dünyasının çirkinliklərini, gənclərin mənəvi və milli dəyərlərdən uzaqlaşmasını, özündən müştəbehlərin dərin zəka sahiblərinin qarşısında at oynatmalarına qarşı çıxması üçün həyəcan təbili səsləndirir.Əlibala müəllim boğazdan yuxarı danışan, nəyinsə və kimlərinsə xətrinə sözlər deyən nasirlərdən deyil.O, zahirən sakit görünsə də, içində daim təlatümlü bir dəniz dalğalanır.Adamlarda etibarsızlığı, xəyanəti, yaltaqlığı, məddahlığı, xudpəsəndliyi, səbatsızlığı görəndə bu dəniz daha da coşaraq, “Məhəbbət olmayan evdə” (1963) “Unutmaq olmur” (1964), “Təyyarə kölgəsi” (1974), “İnam”, “Vəfalım mənim”, “ Dünyanı tanı” kimi irihəcmli əsərlərə çevrildi.Təkəbbürlü adamlar Əlibala müəllimin sadəliyi qarşısında bir an da olsa, əriməyə məcbur olur.“Sadəlik böyüklükdür” deyənlər yanılmayıblar.O, hamıya qayğıkeşliklə yanaşır, əlindən gələn köməyi heç kimdən əsirgəmir.Gənclərə böyük ümid bəsləyən Əlibala müəllimin onlarda torpağa bağlılığı, milli qüruru, Vətən təəssübkeşliyi, mənəvi dəyərləri qorumağı, əxlaqi kamillik zirvəsini fəth etməyi tövsiyə edərək, ədalətsizliyə, xəyanətə, riyakarlığa, əxlaqsızlığa, mənəviyyatsızlığa qarşı barışmaz olmağa səsləyir.Əlibala müəllimin böyüklüyü ondadır ki, o, gənc yazarlara həmişə qayğı və həssaslıqla yanaşır.Onu qeyd edim ki, Yazıçılar Birliyinə üzv qəbul olunmaqdan ötrü mənə üç zəmanət lazım idi.Həmin zəmanətlərdən birini Əlibala müəllim məmnuniyyətlə yazıb mənə verdi.Çünki bir neçə gün öncə yenicə çapdan çıxmış dördüncü, “Ölümlə üz-üzə” kitabımı hörmətli yazıçımıza təqdim etmişdim.Bir gün nəşriyyatda görüşəndə o, məni qucaqlayıb: “Ay Camal, o nədi yazmısan?Oxuyandan sonra səhərə kimi yata bilmədim”, deyə uğurlar dilədi.Əlibala müəllimin bu sözündən sonra sanki dünyanı mənə bağışladılar.Yazıçının bu sözləri məndə tələbkarlıq və məsuliyyət hissini daha da artırdı.Əlibala müəllimdə insanlara qarşı olan məhəbbəti tükənməzdir.Çünki ən güclü məhəbbət daşürəkli adamları belə əritməyə qadirdir.Bəli, ən nadan adam belə onunla söhbət zamanı yazıçının mehriban, xoş, qəlbləri isidən hərarətli baxışları altında sanki özünü mərhəmətlə, ülvi hisslərlə, gözəl duyğularla əhatə olunmuş başqa bir aləmdə hiss edir.Bəli, Əlibala müəllim bu gün zahirən gülərüz, xoşrəftar, mehriban görünsə də, qəlbində dağ boyda Qarabağ dərdi daşıyır.Tarixən xalqın, millətin ən ağır dərdini həmişə onun yazıçıları, şairləri çəkibdir.Bu gün də belədir.Nasir Qarabağ dərdinə dözə bilmir, o, keçirdiyi hissləri lirik şəkildə qələmə alır: “Gecələr Qarabağımı basıb bağrıma, Körpə uşaq kimi mışıl-mışıl yatardım.Gözlərimdə şır-şır axan bulaqlar, Yuxularımda başı qarlı silsilə dağlar, Xəyallarımda gah çiçəkdim, gah qardım...” Əlibala müəllim bu gün də sakit axan suya bənzəyir.Deyirlər, sakit axan su dərin olar.Hacızadənin həm yaradıcılığı, həm də bəşəri duyğular üzərində köklənmiş əxlaqi kamilliyi daha dərindir.Bu dərinliyə çatmaq üçün biz, gənc yazarlar hələ çox yuxusuz gecələr keçirib, çoxlu müşahidələr, tədqiqatlar aparmalıyıq.Əlibala müəllimin özünün dediyi kimi, o, dərk olunmamış kitabdır.Əlbəttə, biz bu kitabı vərəq-vərəq oxuyub dərindən dərk etməliyik.Mən hörmətli Əlibala müəllimi ömrünün 65-ci baharı münasibətilə səmimi qəlbdən təbrik edir, ona həyatda ən ümdə olan can sağlığı, uzun ömür, tükənməz yaradıcılıq uğurları, böyük əzm, qartal vüqarı, əyilməzlik, mübarizlik, ideya və əqidəsində dönməzlik, milli qürurunda möhtəşəmlik və əzəmətli olmağı arzu edirəm.“Axşam” qəzeti, 2001-ci il.Görkəmli alim, nəcib insan Şərqin etika və əxlaq nəzəriyyəçilərindən biri vaxtilə yazmışdır ki, “mən ən güclü, ən qüdrətli, ən zəkalı o adamı hesab edirəm ki, o, öz istəklərini idarə etməyi bacarır”.Doğrudan da bu sözlərdə böyük həqiqət vardır.Əgər bizim hər birimiz öz maddi və mənəvi təlabatlarımızı, arzu və istəklərimizi lazımi səviyyədə idarə etməyi bacarsaq, o zaman biz əxlaqca təmiz, saf, mənəviyyatca daha zəngin olarıq.Hazırda elə bir dövrdə yaşayırıq ki, maddi təlabatlar hər cəhətdən mənəvi təlabatları üstələyir.Məsələn, vaxtilə elmi fəaliyyətinə, şəxsiyyətinə və dərin zəkasına hörmət etdiyimiz bir insan həyatın bu çətin sınağına dözməyib, istər- istəməz müəyyən qüvvələrin təsiri altında maddiyyət aləminə üz tutmaq məcburiyyətində qalır.Bəzən belələrini qınamaq da olmur.Çünki, indiki yaşayış uğrunda mübarizə həmin insanları dilemma qarşısında qoyur.Amma həyatda elə insanlar da var ki, onları tutduğu yoldan, ideyalarından, əqidəsindən, özünətələbkarlıq, əxlaq və mənəviyyata vurğunluqdan, sadəliyindən, başqalarına qarşı səmimiliyindən, məsuliyyət hissini dərkdən heç bir maddiyyət uzaqlaşdıra bilmir.Belə insanlardan biri qısa zaman kəsiyində tanış olduğum, ilk baxışdan məndə qeyri-adi yüksək təəssürat yaradan “Respublika” qəzetinin baş redaktoru, filologiya elmləri doktoru, professor Teymur Əhmədovdur.Mən, qısa tanışlıq ərzində Teymur müəllimin necə yüksək insani keyfiyyətlərə malik olduğunu gördüm.O, təkcə özünə deyil, həm də ilk dəfə onunla ünsiyyət körpüsü yaradan adama böyük hörmətlə yanaşır, onu səbrlə, diqqətlə axıra kimi dinləməyi bacarır.Teymur müəllim tərifdən riyakarlıqdan, yaltaqlıqdan zəhləsi gedən bir insandır.O eyni zamanda heç vaxt kiminsə köməyinə ehtiyac duymur.Başqaları kimi nəyinsə, kiminsə xatirinə özünü nümayiş etdirməyi xoşlamır.Ona etibar edilmiş işə məsuliyyətlə yanaşır, həmişə çalışır ki, üzərinə götürdüyü işdə səhvə yol verməsin.Teymur müəllim hər şeyin yerini bilən adamdır.O, eyni zamanda əxlaqi kamilliyi qiymətləndirməyi bacaran bir şəxsiyyətdir.İndiki dövrdə müəyyən ideyalara axıra kimi sadiq qalmaq hər insana nəsib olmur.İdeyasız yaşamaq isə insanı mənəvi cəhətdən yoxsullaşdırır.Ancaq insana hakim olan ideyaları qoruyub saxlamaq adamdan böyük iradə, qüvvə tələb edir.Bəzən insanın elə anları olur ki, onu bürümüş hisslər əhvali- ruhiyyəyə və iş fəaliyyətinə mənfi təsir göstərir.Belə halda zəif iradə sahibləri ötərgi həzz dalınca qaçaraq, əsas və həyatının mənasını təşkil edən ideyadan əl çəkməli olur.Teymur müəllimdə əxlaqi və iradi özünütərbiyə o qədər güclüdür ki, o, bu ötərgi hissləri dəf etməyi bacarır.O, həm də qayğıkeş, xeyirxah, nəcib və səmimi bir insandır.Onun yanına gələnləri, yaşından asılı olmayaraq xoşsifətlə qəbul edir, gülərüzlə yola salır.Teymur müəllim hazırda rəhbərlik etdiyi “Respublika” qəzetinə ən çətin anlarda gəlib.Ölkədə baş verən hadisələrin çevikliyi, qeyri-stabillik, hərc-mərclik, dəqiqləşdirilməmiş və yoxlanılmamış informasiyaların qəzet səhifələrinə çıxarılması baş alıb gedir, nəticədə xalqın çaş-baş salınmasına və onlarda dövlətçiliyin qorunması və möhkəmləndirilməsi sahəsindəki işlərə qarşı şübhə toxumu səpilməsinə, yenidən hakimiyyətə qayıtmış dünya şöhrətli siyasətçi, cahanşümul siyasi lider H.Əliyevin atdığı addımlara kölgə salmağa cəhd göstərilirdi.Onlara layiqli cavab verə bilən, dövlətçilik ənənələrini, ideyalarını düzgün təbliğ etməyi qarşısına məqsəd qoyan rəsmi mətbuata zərurət yaranmışdır.Belə bir ağır şəraitdə T.Əhmədova çətin bir missiyanı öz üzərinə götürmək təklif olundu.Ömrü boyu gördüyü işlərlə, elmi və bədii yaradıcılığı ilə xalqına xidmət göstərən Teymur müəllim bu dəfə də şərəfli bir işi öz üzərinə götürdü.Onun rəhbərlik və təşkilatçılıq bacarığı yaradıcı kollektivin tez bir zamanda öz işlərində dönüş yaratmalarına kömək etdi.Teymur müəllim sutkanın təxminən 16 saatını iş başında keçirir.Bu cür iş qabiliyyəti hər adamda ola bilməz.Yaşın belə çağında bu qədər işləmək insandan böyük enerji, yüksək dözüm, qətiyyətlilik, prinsipiallıq, yüksək iradi, hövsələ, dərin düşüncə və təhlil etmək bacarığı, özünə möhkəm inam, əqli baxımdan sarsılmazlıq, əməksevərlik, çalışqanlıq və kəskin dərəcədə fəallıq tələb edir.Sadaladığımız insani xüsusiyyətlərin hamısı məhz Teymur müəllimdə cəmlənmişdir.Teymur müəllim öz xalqına, millətinə təmənnasız xidmət edən, ömrünü el yolunda xərcləyən insanlardandır.O, heç zaman gördüyü işləri gözə soxmağa çalışmır.Mən, tənqidçi, ədəbiyyatşünas, görkəmli alim, nəcib insan, filologiya elmləri doktoru, professor Teymur Əhmədovu 70 illik yubileyi münasibətilə səmimi qəlbdən təbrik edir, ona həyatda şirin nemət olan can sağlığı, uzun ömür, səbr, ailə sevinci, tükənməz yaradıcılıq uğurları və qarşıdan gələn illərin sınağında daha fərəhli günlər arzulayıram.“Axşam” qəzeti, 2000-ci il.Şərəfli və mənalı ömür yolu Həyatda insanın keçdiyi ömür yoluna nəzər saldıqda, ilk öncə onun uşaqlıq illəri göz önünəgəlir.Çünki uşaqlıq illəri insan həyatında yadda qalan və silinməz izlər buraxır.Bu illəri xatırlayanda bəziləri dərin xəyaladalır, bəziləri qımışaraq gülümsəyir, bəzilərində isə məyusluq, həsəd kimi hisslər yaranır.Elə insan tapılmaz ki, uşaqlıq illərinin acılı-şirinli xatirələrini yaşamasın.Ancaq həyatda elə insanlar da vardır ki, istər uşaqlıq illərində, istər məktəb illərində, istər tələbəlik illərində, istər əsgərilik illərində, istərsə də ömrünün ahıl çağlarında bütün keçirdiyi günləri mənalı yaşamağı özünün həyat amalına çevirməyə çalışır.Bu insan ən kədərli günündə belə, həyatdan zövq almağı, ruhdan düşməyərək öz çılğınlığı, sadəliyi, təvazökarlığı, yumorluğu ilə, hazırcavablığı ilə, böyüklərə xas olmayan uşaqlıq təbəssümü ilə həm öz həyatını, həm də ətrafındakıların həyatını rövnəqləndirməyi bacarır.Onun adı gələndə istər-istəməz onu yaxından tanıyanların üzündə təbəssüm yaranır.O, haradadırsa, orada şadyanalıq, deyib gülmək, şən və xoş zarafatlar var.Bir sözlə, həyatı necə yaşamalı olduğunu dərindən dərk edən, 1936 –cı il mayın 15 - də Ağdam şəhərində ziyalı ailəsində anadan olmuş, ömrünün75 ilini həqiqətən də mənalı keçirən insanlardan biri də Azərbaycan idmanında və elmində xüsusi yeri olan, öz xidmətləri və zəhməti ilə özünəməxsus izlər qoyan, Azərbaycan Boks Federasiyasının vitse-prezidenti, Milli Olimpiya Komitəsinin üzvü, Beynəlxalq dərəcəli hakim, geologiya - minerologiya elmləri namizədi, zəlzələşünas alim Ramiz Yusif oğlu Yusifovdur.Ramiz müəllim həm uşaqlıq illərində, həm də gənclik illərində inadkarlığı ilə yoldaşları arasında fərqlənirdi.O, çox inadkar və prinsipial idi.Ağlına gələn ilk ideyanı həyata keçirməyincə fikrindən əl çəkmirdi.Buna görə də, həyatda həmişə çarpışmalar, mübarizələr, qalmaqallar yaradan Ramiz qələbəliyi daha çox sevirdi.«Əgər sakitcə oturub nəyisə gözləyirsənsə, deməli zaman səninçün dayanıbdır» - deyə o, yoldaşlarına həyatda daimi fəaliyyətdə olmağı tövsiyə edirdi.O, bir yerdə dayanmırdı, daim hərəkətdə idi.Əgər istədiyi ilk dəfə alınmırdısa, yenidən həmin işə cəhd göstərirdi.Məğlub olsa belə, qarşısına qoyduğu məqsəddən əl çəkmirdi.O vaxta qədər ki, istədiyinə nail olurdu.Uşaqlıq illərində dəcəlliyi ilə fərqlənən Ramiz bir dəfə qarlı bir gündə asfalt yolda «konki» sürdüyü zaman daha sürətlə getmək üçün əlindəki qarmaq məftili yanından ötüb keçən «Palturka» maşınının arxa dəmirinə keçirir.Sürücünün bundan xəbəri olmur.Maşının sürəti get - gedə artdığından uşağın həyatı üçün təhlükə yaranır.Son anda özünü itirən Ramiz məftili əlindən buraxır.Bu zaman qarşıdan gələn «Moskviç» avtomobilin sürücüsü görür ki, «Palturka» maşınının arxasından qəfildən «konki»də bir uşaq peyda oldu və düz onun maşınının qarşısına çıxdı.Sürücü uşağı vurmamaq üçün sükanı sağa buraraq yolun kənarına çıxarır.Ramiz isə özünü saxlaya bilməyib yolun kənarındakı dərəyə yuvarlanır.«Moskviç» maşınının sürücüsü tez maşından düşüb, dərədə huşsuz halda uzanan Ramizi götürüb şəhərə gətirir.Sürücü Ramizi dərhal tanıyır.Xatırladaq ki, o, zaman Ramizin atasıYusifov Yusif Niftalı oğlu Naxçıvan MR MK- nın birinci katibi vəzifəsində (1946 – 1952 -ci illərdə) işləyirdi.Rayon həkimlərinin səyi nəticəsində Ramizin huşu bir neçə saatdan sonra özünə gəlir.Bu Ramizin uşaqlıq illərində etdiyi dəcəlliklərin nə birincisi, nə dəki, sonuncusu idi.Naxçıvandan Bakıya gələn R.Yusifov orta təhsilini 199 saylı orta məktəbdə davam etdirməyə başlayır.Ancaq R.Yusifov yenə də dəcəlliyindən qalmırdı...Bir dəfə özündən yaşca böyük olan yuxarı sinifdə oxuyan bir məktəb yoldaşı onu yoldaşlarının köməyi ilə məktəbdən çıxıb evə gedərkən döyür.Ramiz ertəsi gün həmin oğlanı məktəbin tualetində tək olduğunu görərək onun yaxşıca «dərs»ini verir.Dərsdən sonra isə həmin oğlan yoldaşları ilə Ramizi təkləyərək yenidən döyürlər.Və Ramizə son dəfə xəbərdarlıq edirlər ki, bir də bu oğlanla işi olmasın.Ramiz evə gələndə, anası Mələkxanım onun sifətinin nə halda olduğunu görüb yenə də uşaqlarla dalaşdığını soruşur.Ramiz isə heç bir şeyi boynuna almır.Deyir ki, məktəbin həyətində qaçarkən yıxılıb.Amma Mələkxanım oğlunun xasiyyətinə yaxşı bələd olduğundan onun sözlərinə inanmır, bilir ki, yenə də kiminləsə dalaşıbdır.Ertəsi gün, R.Yusifov məktəbdə həmin oğlanı sakit bir yerə çəkərək, yaxşıca yumruqlayır.Dərsdən sonra döyülmüş oğlanın yoldaşları Ramizin qabağını kəsərək ondan haqq-hesab sorurlar: -- Alə, sənə dünən demədikmi bu oğlanla bir də işin olmasın?!-- Əgər mənə toxunsanız, sabah onu yenə də əzişdirəcəyəm.-- Alə, sən nə inadkar uşaqsan.Bax, sənə axırıncı dəfə xəbərdarlıq edirik.Əgər ona bir də əl vursan, əllərini kəsərik.-- Əgər özünüzü kişi hesab edirsinizsə, onda gəlin tək–tək döyüşək, -- deyə Ramiz bu dəfə də qabağından yemədi.Ramizin inadkarlığını görən yaşca ondan böyük olan oğlanlar Ramizlə oğlan arasında «barışıq sazişi» imzaladılar.Bundan sonra, Ramiz yaşca özündən böyüklərlə dostluq etməyə başladı.R.Yusifovun məktəbdə növbəti dalaşmasını görən Tofiq Bəhrəmov ona məsləhət görür ki, gedib boksla məşğul olsun.Bəhrəmov həmin məktəbdə idman müəllimi işləyirmiş.Həmin gündən sonra R.Yusifov dünya miqyasında tanınan futbol hakimi Tofiq Bəhrəmovun məsləhəti ilə 1952-ci ildən «Spartak» cəmiyyətində boksla məşğul olmağa başlayır.R.Yusifov dəfələrlə şəhər və respublika birinciliklərinin, sonra isə SSRİ çempionatının iştirakçısı olur.1958 - ci ildə SSRİ idman ustası dərəcəsini alır.R.Yusifov dəfələrlə SSRİ birinciliklərində və çempionatlarında iştirak edib mükafata layiq yerlər tutmasına baxmayaraq, o zaman bəzi haqsızlıqlarla üzləşdiyini də gizlətmir: «Ümumittifaq «Spartak» cəmiyyətinin yığma komandasının tərkibində ən güclü boksçular Azərbaycandan olsalar da, məhz azərbaycanlı olduğumuza görə bizim imkanlarımız sıxışdırılır, hüquqlarımız əlimizdən alınırdı.Beynəlxalq yarışlarda azərbaycanlı boksçuların iştirak etmələrinə sədlər qoyulurdu.Bu hal nəinki boks, digər idman növlərində də özünü büruzə verirdi.Bir dəfə beynəlxalq yarışa getmək ərəfəsində mənə iynə vurub hərarətimi qaldırdılar və nəticədə yarışa digər millətin nümayəndəsi getdi.Bu kimi ədalətsiz hallarla tez - tez rastlaşdığıma görə 60 - cı illərin əvvəllərində idmandan uzaqlaşdım və elmlə məşğul olmağa başladım».R.Yusifov idman sahəsində olduğu kimi, elmi fəaliyyətində də uğurlar qazanmışdır.Belə ki, 1959 –cu ildə ADU –nun geologiya fakültəsini bitirən R.Yusifov 1965-ci ildə geologiya –mineralogiya elmləri üzrə namizədlik dissertasiyasını müdafiə edir.1976-80-ci illərdə Elmlər Akademiyasının geologiya institutunda çalışdığı dövrdə isə kiçik elmi işçi vəzifəsindən böyük elmi işçi vəzifəsinədək yüksəlir.1980-ci ildə respublikada seysmik tədqiqatların gücləndirilməsi məqsədilə təşkil olunan geofiziki ekspedisiyaya R.Yusifov da daxil edilir və bundan sonrakı illərdə zəlzələ problemləri, onun nəticələrinin aradan qaldırılması ilə məşğul olur.1984 –cü ildə Özbəkistandakı Qazlı zəlzələsində, 1985 –ci ildə Səmərqənd -Buxara, 1989 –cu ilin iyununda İranın Rüdbar və 1997 –ci ildə Ərdəbil zəlzələlərində onun nəticələrini aradan qaldırmaq üçün Akademik Arif Həsənovun rəhbərliyi ilə təşkil edilmiş ekspedisiyasının tərkibində baş geoloq Ramiz Yusifov da vardı.Yusifov 80-dən artıq elmi əsərin müəllifidir.Yusifovun çoxillik idman karyerası dövründə yadda qalan hadisələr də az olmayıb.Belə ki, 1954 –cü ildə beynəlxalq turnirdə iştirak etmək üçün Tbilisiyə gələn R.Yusifov gəzinti zamanı təsadüfən şəhərdəki göllərdən birində azyaşlı oğlan uşağının boğulduğunu və onu xilas etmək istəyən anasının da batdığını görür və suya atılaraq onların hər ikisini xilas edir.Həmin axşam idmançıların qaldığı mehmanxanaya gələn uşağın atası R.Yusifov və dostlarını evinə apararaq böyük ziyafət təşkil edir.Yusifovun xilas etdiyi həmin gürcü balası Moskva Aviasiya İnstitutunun prorektorudur və xilaskarı ilə ailəvi dostluq edir.20 illik fasilədən sonra R.Yusifovu Azərbaycan Boks Federasiyasının prezidenti, Akademik Ağacan Əbiyevin və fəxri idman ustası, Azərbaycanın əməkdar məşqçisi, beynəlxalq dərəcəli hakimi Tofiq Babanlının təkidləri nəticəsində yenidən boksa qayıdır.Yusifov 1995 –ci ildən beynəlxalq dərəcəli hakimdir.Ramiz müəllimlə yadda qalan hadisələrdən biri də 1999 –cu ildə ABŞ-da kişilər arasında keçirilən Boks üzrə Dünya birinciliyində iştirak etmək üçün yola düşən Azərbaycan idmançılarının tibbi pasportlarının yaddan çıxıb Bakıda qalması olubdur.Buna görə Azərbaycan idmançılarını yarışdan kənarlaşdırmaq istəyirlər.Lakin burada həm hakim, həm də heyət rəhbəri kimi iştirak edən R.Yusifovun səyi ilə yarışın başlanmasına bir neçə dəqiqə qalmış idmançıların yeni tibbi pasportu hazırlanır.Heyət rəhbərinin göstərdiyi operativlik hamını təəccübləndirir.Bundan başqa, həmin vaxt yarışın əvvəlində məşqçi Rauf Cabbarov xəstələndiyindən R.Yusifov hakimlikdən imtina edərək idmançıları özü yarışa hazırlamağa başlayır.Həmin yarışda boksçularımız mükafatlandırıcı yerlərə sahib olurlar.Yusifovun yadında qalan ən maraqlı hadisə isə onun rəqs etməsi ilə bağlıdır.Boksla məşğul olduğu vaxtlarda həm də gözəl rəqs edən Ramiz müəllim 1959 –cu ildə Moskvada keçirilən Azərbaycan 10 günlüyündə ADU-nun «Sevinc» ansamblının tərkibində onun rəqqaslıq fəaliyyətinigörən Mərkəzi Komitənin baş katibi Nikita Xuruşşovonun həvəskar olduğuna inanmır.Yalnız Universitetin rektoru Akademik Şəfayət Mehdiyev və Həmkarlar Təşkilatının sədri Çingiz Həsənovun bu faktı təsdiq etmələrindən sonra Baş katib ansamblı bir aylıq Bolqarıstana fəxri qastrola göndərir.Ramiz müəllimin həyatında maraqlı anlar olduqca çoxdur.Bizim məqsədimiz bütün bunları sadalamaq deyil.Sadəcə, demək istəiyrik ki, Ramiz müəllim həqiqətən də mənalı və şərəfli bir həyat yolu keçibdir.Hazırda Ramiz müəllim Azpetrol Neft Şirkətində İctimaiyyətlə Əlaqələr şöbəsinin rəisi və şirkətin Həmkarlar Təşkilatının sədri vəzifəsində çalışır.Biz 70 illik yubileyini qeyd etdiyimiz, amma özünü həmişə ruhən və qəlbən gənc, cavan, təravətli, enerjili hesab edən R.Yusifova bundan sonra da insan üçün həyatda ən ümdə olan can sağlığı, uzun ömür, tükənməz həyat eşqi, elmi yaradıcılığında yeni –yeni nailiyyətlər, idman sahəsində bayrağımızın həmişə yüksək yerlərdə dalğalanmasını, bu sahədəki uğurların daha da artmasını arzulayır, hazırkı işlərində böyük tərəqqi və daim olduğu kimi şən əhval- ruhiyyələr arzulayırıq."Respublika" qəzeti, 13 may 2011-ci il.Nurlu ustad Həyatda elə insanlar var ki, onlar bu dünyaya nə üçün gəldiklərini dərindən dərk edirlər.Və Allah- təalanın onlara bəxş etdiyi ömründən qədərincə bəhrələnməyi, özündən sonra başqaları üçün örnək olunası ömür yaşamağı göstərmək, öz ömrünü dəyərləndirməyi bacarmaq, cəmiyyət qarşısında, insanlar arasında mənəvi borcunu başa düşmək, bütün hallarda onu xəlq edənin mərhəmətinə sığınan bu insanlar üçün həyatın mənası həmişə ülvi və ecazkardır.Baxmayaraq ki, bu ülviliyi, ecazkarlığı bəziləri hər vasitə ilə ucuzlaşdırmağa, alçaltmağa çalışırlar.Əlbəttə, belələri mənəvi dəyərlərdən uzaq, hər şeyin mənasını maddidə axtaranlardır.Bu cür təfəkkür tərzinə malik insanlar həyatdan daha çox şey tələb edirlər, layiq olmadıqlarından da çox.Belə tip insanlar cəmiyyət üçün ağır yükdən başqa bir şey deyildir.İlkin qeyd etdiyim insanlar isə yaşadığı cəmiyyətə və insanlara elə mənəvi yaradıcılıq töhfələri bəxş edir ki, bu töhfələrdən bütün adamlar yararlanır, bəhrələnir.Əvəzində isə nə insanlardan, nə də ki, cəmiyyətdən heç nə ummur.Ancaq cəmiyyət belə adamları yada salmayanda, uzun illərdən bəri yaratdıqlarını heç olmazsa azca da olsa dəyərləndirməyəndə, həmin şəxslər istər-istəməz mütəssir olurlar.Ömrünün 70-ci baharını yaşasa da, həyatda özünün layiq olduğu qiymətini almayan insanlardan biri də yazıçı, ilahiyyatçı, Azər.KİVİHİnin sədri Oqtay Salamzadədir.Oqtay müəllimlə şəxsi tanışlığımızın tarixçəsi 7 ildir.Mən onu həmişə qayğıkeş, səmimi, xeyirxah və təvazökar bir insan kimi tanımışam.Onunla daha yaxından tanış olandan sonra gördüm ki, Oqtay müəllim ədəbiyyatımıza bir-birindən gözəl, dəyərli, sanballı ədəbi incilər bəxş edən tanınmış yazıçıdır.Onun uzun illərin tədqiqatı nəticəsində yazdığı “Əsrlərin sirri” (trilogiya), “ Sevgi iztirabları”, “Bizim nəsil”, “Tahirə”, Qızıl torpaq” romanları müəllif üçün sağlığında ədəbi “heykəl” yaratdı.Bundan sonra yorulmaq bilməyən Oqtay Salamzadə özünün “İsgəndərin övladları”, “Sənin məhəbbətinlə”, “İkinci güllə”, “Taleyə”, “Yaz yağışı”, “İnadkar oğlan”, “Elə yaşa ki...” povestlərini yazaraq Azərbaycan ədəbi mühitində özünü təsdiqlədi.Onu deyim ki, Oqtay müəllim son dərəcə gözəl nitq qabiliyyətinə malik natiq, fitri istedad sahibi, bacarıqlı ictimaiyyatçı və təşkilatçıdır.Oqtay müəllim öz təşkilatçılıq qabiliyyətinə görə sovet dövründə müxtəlif vəzifələrdə işləməyə irəli çəkilmişdir.O, eyni zamanda Azərbaycanda ilk “Qızıl qələm” mükafatının təsisçisidir.İndi Oqtay müəllim ədəbi yaradıcılq sahəsində, jurnalistikada göstərdikləri yaradıcılıq uğurlarına görə istər gənc nəsl olsun, istərsə də yaşlı nəsl, onların ədəbi sahəsindəki əməyini lazımınca qiymətləndirir.Bu qiymətləndirmə yaradıcı adamları daha da ruhlandırır.Nurlu ustadımıza 70 illik yubileyi münasibətilə ən ümdəsi can sağlığı, uzun ömür, ailə xoşbəxtliyi, səbr, kəsərdən düşməyən qələminə yeni-yeni yaradıcılıq uğurları arzulayıram.“Son söz” qəzeti, 1998-ci il Şəfiqə xanım böyük ürək sahibidir “Dünyada yeganə, bircə həqiqi xəzinə vardırsa, o da yaxşı ürəkdir.” K.Paustovski Həyat çox mürəkkəbdir və onu həmişə düsturlarla öyrənmək mümkün deyil.İnsanın keçdiyi ömür yolu heç də həmişə hamar olmur.Biz həyatda enişli-yoxuşlu, daşlı-kəsəkli, dərəli-təpəli yollar keçməli oluruq.Həyat saysız- hesabsız münaqişələrlə dolu bir cəngəllikdir.Hər bir insan bu cəngəllikdən özü-özünə yol açmalı olur.Hər birimiz həyatda xoşbəxt olmağa, ondan zövq almağa, kamillik zirvəsinə doğru irəliləməyə çalışır, yaxşı nə varsa, onu əldə etməyə, yaşamaq eşqindən məmnunluq duymağa, təkcə özü üçün deyil, öz mənalı ömründən başqalarına da pay verməyə, sınıq könülləri sevindirməyə və daha xoş gələcəyə ümid bəsləyərək yaşamağa can atırıq.Məncə, ən xoşbəxt ömür öz əməlləri ilə daha uzağa işıq saçan ömürdür.Bu dünyada yaşamağa qadir bir şey varsa, o da xeyirxah əməldir.Yaxşı əməl, xeyirxahlıq, mənəvi saflıq insanın özündən sonra qoyub getdiyi ən böyük mirasdır.İnsanların əməlləri heç də özləri ilə bərabər ölmür.Bu əməllər gələcək nəsillər tərəfindən qarşılanır və dəyərləndirilir.Həyatda bir-birini təkrarlayan və bir-birinin eyni olan iki ömür tapmaq çətindir.Hər bir ömür kitabında insanı sevindirən və kədərləndirən, acılı və şirinli günlər, yaxşılıqlar və pisliklər, fəzilətlər və qəbahətlər öz əksini tapmışdır.Elə həqiqətlər var ki, biz onları hər gün görürük, lakin bunlara lazımınca qiymət vermirik, onu dərk etsək də, özümüzçün ibrət götürmürük.Amma həyatda elə insan var ki, onun sadəliyi, qəlbinin genişliyi, xeyirxahlığı, başqalarının keçirdiyi qəmini, kədərini özününküləşdirən və bu qaranlıqdan xilas olmaq üçün başqalarının yoluna şəfəq nuru saçan, öz sevincini hamıyla bölüşməyə tələsən, kədərini isə heç kəsə bildirməyən, öz içində dəfn etməyibacaran, kimsəsizlərin ümid çırağı olan,yüksəkmənəvi dəyərləri və gözəl insani keyfiyyətləri özündə cəmləşdirən,bəlkə də heç kimə məlum olmayan qayğılı və narahat bir ömür yaşayanlardan biri də Şəfiqə xanım Əliyevadır.Mən Şəfiqə xanımın necə bir həssas qəlbə,mehriban, xeyirxah əməllər sahibi, zəngin mənəvi aləmə malik olması barədə eşitmiş və ona həsr edilmiş “Şəfqət nuru” kitabından oxumuşdum.Həqiqət xanım Kərimovanın yüksəs insani duyğularla bu gözəl və nəcib xanımı oxuculara təqdim etməsi özü də xeyirxah bir işdir.Yazarın hədsiz dərəcədə hissetmə qabiliyyətinə, erudisiyaya, insan təbiətinin gözəlliyini, rəngarəngliyini və onların sirli aləmindən özünəməxsus tərzdə söz açması istər- istəməz hər bir adamı düşünməyə məcbur edir.Bir yazıçı kimi mənim Şəfiqə xanım arasında tanışlıq körpüsünü də Həqiqət xanım salmışdı.İlk tanışlıqdan, Şəfiqə xanım barəsində məndə gözəl təəssüratlar oyandı.Şəfiqə xanımı hər şeydən öncə adamlara sevdirən onun sadəliyidir.İngilislərin belə bir zərbi-məsəli var:“Sadəlikböyüklükdür.” Şəfiqə xanımın seçdiyi peşə dünyada ən müqəddəs və ülvi peşələrdəndir.O, müəllimlik peşəsini hər şeydən uca tutur və ömür boyu da ona sadiq qalmışdır.Şəfiqə xanım təmiz və şərəfli müəllim adını bu çətin günlərdə də qoruyub saxlamağı bacaran əsl ziyalı qadındır.Bir dəfə dünya fatehi İsgəndərə belə bir sual verirlər: “Atanı çox istəyirsən, yoxsa müəllimini?” İsgəndər cavab verir: “Atam məni dünyaya gətirib, müəllimim isə mənə əbədiyyət bəxş edib.” Şəfiqə xanım dərs dediyi şagirdlərini çox sevir, onların qəlbinə yol tapmağı bacarır, hər birinə öz doğma övladı kimi yanaşır, qayğısına qalır, dərdlərinə şərik olur, sevinclərini birgə bölüşür.Buna görə uşaqlar da Şəfiqə xanımı çox istəyir, ona öz doğma analarıtək hörmət və ehtiram bəsləyirlər.O, heç kəsə laqeyd və biganə deyildir.Kimliyindən asılı olmayaraq hamıya hər zaman kömək əlini uzatmağa hazırdır.Hər şeydən öncə bu, Şəfiqə xanımın böyük insaniyyətindən irəli gəlir.Bir dəfə qədim filosof Sokratdan soruşurlar: “İnsanda ən çox nəyi qiymətləndirirsən?” Filosof tərəddüd etmədən cavab verir: “İnsaniyyəti.” İnsan üçün insaniyyətə tam sahib olmaq ən böyük səadət, ən böyük qəhrəmanlıq, ən böyük şərəfdir.İnsaniyyət xeyirxahlığı, insana məhəbbəti, qayğıkeşliyi, həssaslığı, diqqətliliyi, dərdə şərikliyi və s.Bu baxımdan Şəfiqə xanımda hər şeydən əvvəl, insana qayğı ilə yanaşmaq, ona həssas münasibət bəsləmək, onun bütün tələblərinə diqqətli olmaq, insan ləyaqətinə hörmət etməyi bacarmaq qabiliyyəti çox yüksəkdir.Şəfiqə xanım insani münasibətlərdə vəzifə və mövqeyindən asılı olmayaraq bütün insanlara eyni münasibət bəsləyir.O, bəzən adamların özünə və başqalarına qarşı qeyribərabər münasibəti gördükdə narahat olur.Şəfiqə xanım bu cür münasibəti ədalətsizlik, haqsızlıq hesab edir.Onun fikrincə, hər bir adama bərabər münasibət bəslənilməsi insanın şəxsiyyətinin böyüklüyünün, onun ləyaqətinin dərin hörmətə layiq olduğunun əsas meyarıdır.Məhz Şəfiqə xanımın özü hazırda böyük hörmətə layiq ziyalıdır.Hörmət insana böyük dayaqdır.İnsana hörmətlə yanaşmaq şəxsiyyəti öz gözündə yüksəldir, ona əminlik, öz qüvvəsinə inam yaradır, bir şəxsiyyət kimi onun ictimai dəyərini artırır.Şəfiqə xanım bu cür insani keyfiyyətləri çox gözəl anlayır və ona görə də bunları özünün həyat devizinə çevirmişdir.Təbiidir ki, özünə hörmət olunduğunu hiss edən şəxsiyyət öz şərəfini və ləyaqətini daha dərindən dərk edib qiymətləndirir və həmişə onları qorumağa çalışır.Hörmət eyni zamanda birbaşa insanın qəlbinə təsir edir, onu həlimləşdirir, kövrəkləşdirir və xaraktercə mülayimləşdirir.Səmimi hörmət və mehribanlıq insanı həyata bağlayan ən möhkəm tellərdir.Şəfiqə xanımı da insanlara sevdirən onun səmimiliyi və mehribançılığıdır.Bir sözlə desək, hörmət edənə hörmət olunur.Bu, həyatın bir növ obyektiv qanunudur.Hörmət edilmək, cəmiyyətin bütün təbəqələri arasında hörmət- izzət sahibi olmaq məncə, ən böyük səadətdir.Sadəlik, hörmətlilik, səmimiyyət, mehribanlıq həqiqi böyüklüyün və mənəvi zənginliyin, ən başlıcası isə insaniyyətin ən gözəl nümunələridir.Bu böyük səadət də məhz hamımızın sevimlisi Şəfiqə xanıma nəsib olubdur.Şəfiqə xanım ən çox mənəviyyat adamıdır.O, adamlarda əxlaqi keyfiyyətləti, mənəvi zənginliyi, intellektual səviyyənin dərinliyini yüksək qiymətləndirir və həyatda hər şeyi ağlın, zəkanın fövqündə dayandığını israr edir.Bu cəhətinə görə Şəfiqə xanımın alimlər, akademiklər ümumiyyətlə, elm adamları və ziyalılar arasında böyük hörməti var.Şəfiqə xanım eyni zamanda Allah adamıdır.O, kimsəsizlərə, yetim uşaqlara himayədarlıq edərək onların qəlblərinə öz xeyirxahlığıyla nur çiləmiş, onlar üçün heç kəsin bəxş edə bilmədiyi sevinci, ümid çırağını yandırmışdır.Əgər bir kimsə yetim bir kəsə əl tutub, onu sevindirərsə, bu işin səvabı axirət dünyasında bütün səvablardan üstün tutulur.Bu baxımdan Şəfiqə xanım axirət dünyasını bəzəyən Allahtəalanın əziz bəndələrindən hesab olunur.Şəfiqə xanımın gözəl insani keyfiyyətlərindən çox danışmaq olar, amma mən kimsənin fikirlərini təkrarlamağı xoşlamıram.Şəfiqə xanım həm də saatlarla Allah kəlamlarını diqqətlə dinləyən və onları özündə əxz etməyə çalışan, üzündə həmişə həya rübəndi olan əsl müsəlman qadınıdır.Könüllər aydınlaşdıran, fikirlər ziyalandıran elm və hikmət günəşi Həzrəti-Əli (ə) dediyi kimi: “ Allah kəlamı qəlbin dərmanıdır.” Azərbaycan Ziyalılar Cəmiyyəti rəyasət heyətinin üzvü, respublikanın əməkdar müəllimi Şəfiqə xanım Əliyeva artıq bir çox insanların həyat idealına çevrilmişdir.Çox qısa bir zaman kəsiyində Şəfiqə xanımla görüşdə mən onun bəzi xarakterik xüsusiyyətlərini açmağa çalışdım.Amma bütün bunlara baxmayaraq, bu insanda hələ açılası çoxlu müsbət xarakterik cizgilər mövcuddur.Çünki mən Şəfiqə xanımda hər şeydən öncə gözlərinin dərinliyində sanki uzun illərdən bəri zərrə-zərrə yığılmış və nəticədə daşlaşmış kədər, qəm, qüssə gördüm.Əlbəttə, bu Şəfiqə xanımın çöhrəsinə yaraşmırdı.Mən hiss etdim ki, bu, nəcib, xeyirxah və böyük ürək sahibi çalışır ki, bu, qəmi, kədəri bir kimsə görüb duymasın.Bu xüsusiyyət Şəfiqə xanımın böyük iradi qüvvəyə malik olmasından irəli gəlir, həm də şəxsiyyətin böyklüyünə dəlalət edir.Ancaq mən inanıram ki, bu kədər daşını Şəfiqə xanımın yüzlərlə kimsəsizlərə göstərdiyi xeyirxahlıq sayəsində, həmin yetimlərin sevinc dolu hərarəti tezliklə onu əridəcək və bu nəcib insanın çöhrəsindən həmişə fərəh, təbəssüm süzüləcəkdir.Allah-təala Şəfiqə xanımı kimsəsizlərin, elecə də onu sevənlərin, dost-tanışların üstündən heç zaman əksik eləməsin!Həqiqət Kərimova: “Nura boyanmış ömür” kitabı, 23 may 2001- ci il.Şərəflı alim ömrü «Alim olmaq asan, insan olmaq çətindir» - müdrik atalar məsəli əsrlərin sınağından keçmiş, həyatda sübuta yetirilmiş deyimlərdəndir.Hər bir insan qarşısına qoyduğu ali məqsədə çatmaq üçün gecəli - gündüzlü zəhmətə qatlaşır, elmi zirvələri fəth edərək bütün bacarıq və qabiliyyətindən istifadə edir.Bu yolda bəzi insanlar özlərini unudaraq ətrafdakılardan tam təcrid olmağa başlayırlar.Elmə bu cür yanaşma tərzi sosioloji - psixoloji baxımdan düzgün hesab edilmir.Belə halda, insan «eqo»su yüksələrək özünü ətrafdakılardan tamamilə fərqləndirməyə çalışır, onlarla münasibətlərdə qapalılığı üstün tutur, insanlarla səmimi münasibətlər həddindən artıq özündənrazı, müştəbehlik, yuxarıdan aşağı baxma kimi xüsusiyyətlərlə əvəz olunur.Bu cür «elm adamları» başqalarına elmi köməklikdə də xəsislik edirlər.Yəni özünəvurğunluq onları xudbinləşdirir və belə olan halda həmin insanlar, hətta, işlədiyi kollektivdə belə heç cür hörmət və izzət sahibi ola bilmirlər.Ancaq həyatda elə insanlar da vardır ki, elmin dərinliklərinə baş vurduqca ətrafındakılara daha həssas, daha mehriban, daha qayğıkeşcəsinə yanaşır, sadələşir və təvazökar bir insana çevrilir.Doğrudan da, burada «ağac bar gətirdikcə başını aşağı dikər» və «sadəlik dahilikdir» kimi müdrik atalar məsəli bir daha öz təsdiqini tapmış olur.Öz sadəliyi, qayğıkeşliyi, təvazökarlığı və yüksək alicənablığı ilə digər insanlardan fərqlənən Azərbaycanın tanınmış elm xadimlərindən olan, AMEA - nın müxbir üzvü, iqtisad elmləri doktoru, professor, Beynəlxalq Menecment Akademiyasının həqiqi üzvü, Beynəlxalq İqtisadçılar İttifaqının üzvü Aqil Əliyev məhz belə insanlardan idi.80 illik yubileyini qeyd etməyə hazırlaşdığımız bir zamanda amansız ölüm o, böyük və əvəzsiz insanı aramızdan apardı.Aqil Əliyev yuxarıda qeyd etdiyim kimi həm alim , həm də gözəl insan kimi təkcə yetişdirdiyi tələbələr arasında deyil, eyni zamanda ictimaiyyət arasında da sevilən və həmişə öz yeri olan əsil ziyalılardan idi.Aqil müəllimdən söz düşəndə həmişə bu sözləri eşidirdik: « O çox sadə, təvazökar və alicənab insandı».Aqil müəllim ünsiyyətdə olduğu butun insanlara, xüsusən də gənclərə, dərs dediyi tələbələrə həyatda xeyirxah, sadə, insanpərvər, düzgünlüyü hər yerdə müdafiə etməyi, bilikli olmağı tövsiyə edirdi.O, tələbələrinə həmişə öz övladı kimi, mehribancasına və qayğıkeşliklə yanaşırdı.Aqil müəllim onlardan heç nəyi əsirgəmirdi, daim onların problemləri ilə maraqlanırdı.Aqil Əliyevin keçdiyi şərəfli ömür yolu, elmi - pedaqoji fəaliyyəti, elmi yaradıcılığı barədə tanınmış ziyalılarımız qədərincə öz sözlərini deyiblər.Məncə, Aqil müəllim Ali elm ocaqlarında pedaqoji fəaliyyətini davam etdirməklə yanaşı, elmi yaradıcılıq sahəsində də çox məhsuldar işləmişdi.Belə ki, onun «Şəxsi istehlakın iqtisadiyyatı», «Aqrar iqtisadiyyatı», «Xalq istehlakı», «Dünya iqtisadiyyatı: müasir dövrün problemləri», «Sosial sferanın iqtisadi və metodoloji əsasları» adlı monoqrafiyaları bazar iqtisadiyyatına keçid sahəsindəyazılmış ən sanballı monoqrafiyalarındandır.Yarım əsrdən çox elmi - pedaqoji sahədə səmərəli fəaliyyət göstərən Aqil Əliyev 200 elmi əsərin müəllifidir.Aqil müəllimin rəhbərliyi və müdrik elmi məsləhətləri sahəsində 4 elmlər doktoru, 20 - dən çox elmlər namizədi hazırlanmışdı.Aqil Əliyev nəinki respublikamızda sayıb - seçilən, eyni zamanda xarici ölkələrdə də alimlər arasında nüfuzlu elm xadimlərindən hesab olunurdu.Biz bunu Aqil müəllimin 80 illik yubileyi ilə əlaqədar ona ünvanlanmış dünyada tanınmış alimlərin təbriklərində də aydınca gördük.Bir daha əmin olursan ki, Aqil müəllim həqiqətən də Azərbaycandan uzaqlarda da böyük hörmət və nüfuz sahibinə malik insanlardan olmuşdu.Biz əminik ki, Azərbaycan iqtisadiyyatına dəyərli elmi töhfələr verən, şərəfli ömür yolu keçmiş, yüksək insani keyfiyyətləri özündə cəmləşdirən, həssas və qayğıkeş pedaqoq, tanınmış elm xadimi Aqil Əliyevin əziz xatirəsi bundan sonra da onu sevənlərin qəlbində əbədi yaşayacaqdır.“Ziyalı” qəzeti, 2000-ci il Şam tək əriyən ömür Dünyada hamıya əziz, doğma və müqəddəs sayılan bir peşə var.Bu, ölçüyə sığmaz, cəmiyyətin ziyalı təbəqəsi hesab edilən, insan mənəviyyatına ölçü vahidi olan müəllim peşəsidir.Biz hamımız məktəb partası arxasına keçəndən bəri müəllim sözünün istisinə isinmiş, müqəddəsliyinə, ucalığına çatmışıq.Müəllim ömrü şam tək əriyib öz yetirmələrin yolunu daim işıqlandırır.Belə müəllimlərdən biri də Eyvazov Qədir İzzət oğludur.Q.Eyvazov 1940-cı ildə Cəlilabad rayonunun Ocaqlı kəndində anadan olmuşdur.Həmin kənddə orta məktəbi bitirən Qədir müəllim 1964 -1969 - cu illərdə M.F.Axundov adına Rus dili və Ədəbiyyatı institutunda ali təhsil almışdır.İlk təyinatını 1969-cu ildə Cəlilabad rayonunun Sərhədabad kəndinə alan Qədir müəllim iki il orada işlədikdən sonra, 10 il Alar kənd orta məktəbində pedaqoji fəaliyyətini davam etdirmişdir.O, 1983-1992-ci illərdə Andryevka kənd orta məktəbində rus dilini tədris etmişdir.Qədir müəllim 1992-ci ildən bu günə kimi, Ocaqlı kənd 2 saylı orta məktəbində tədris işləri üzrə müdir vəzifəsində işləyir.Qədir müəllim harada işləməsindən asılı olmayaraq, şagirdlərindən bilik və bacarığını heç bir zaman əsirgəməmiş, onların ali məktəblərə qəbul olunub, ixtisaslı kadr kimi yetişməsində əlindən gələni etmişdir.Təsadüfi deyildir ki, Abdulhəsənov Mirmehdi (Sərhədabad kəndində), Teyyub Bağırov (Alar kəndində) kimi rus dili müəllimləri Qədir müəllimin yetirmələridir.Andryevka kəndində isə Qədir müəllimin 5 nəfər şagirdi M.F.Axundov adına APİ-ni bitirib.Onlardan Ş.Sadıqov və Zəminə Məmmədova ayrı-ayrı məktəblərdə, A.Nəzərov və S.Nəzərova isə Qədir müəllimlə eyni pedaqoji kollektivdə çiyin-çiyinə işləyirlər.Bağban əkdiyi ağacların meyvəsini görəndə sevindiyi kimi, müəllim də öz yetirmələrini onunla bərabər bir kollektivdə işləyən gördükdə, özündə daxilən qürur hissi keçirir, qəlbən sevinir.Ona görə sevinir ki, şagirdlərinin üstündə çəkdiyi zəhməti hədər getməyib.Bəli, Qədir müəllimin bu gün öz yetirmələri ilə fəxr etməyə mənəvi haqqı var.Biz Qədir müəllimi 60 illik yubileyi münasibətilə səmimi qəlbdən təbrik edir, ona həyatda ən ümdə olan can sağlığı, uzun ömür, pedaqoji fəaliyyətində yorulmazlıq və əzmkarlıq arzulayırıq.Qədir müəllim, qoy sizin şagirdlərinizə verdiyiniz elm nuru onların gələcək həyatlarını daim işıqlandırsın!Və bu nur Sizdən heç zaman əskik olmasın!Hər zaman müəllimlərinin zəhmətini özündə yaşadan, özü müəllim olsa da, amma həmişə onların hörmət və ləyaqətini qoruyub saxlayan keçmiş şagirdiniz Camal Zeynaloğlu.“Son söz” qəzeti, iyun 2000-ci il.İçimizdə buz bağlamış ağrılar (“Uğursuz nikah” kitabına sözardı) Sovet İmperiyasının xərabəlikləri üzərində qurulan Müstəqil Azərbaycan Respublikası vətəndaşlarının demək olar ki, əksəriyyəti həmin cəmiyyətin mənəvi-siyasi dəyərləri ruhunda tərbiyə aldığı üçün hazırda yaşadığımız keçid dövrü özünəməxsus keyfiyyətlər kəsb edir.Məlumdur ki, hər hansı cəmiyyətin sağlamlaşdırılması onu təşkil edən insanların mənəvi-siyasi keyfiyyətlərindən, hadisələri, psixoloji prosesləri qiymətləndirmək qabiliyyətindən çox fərdi səciyyə daşısa da, bütövlükdə cəmiyyətin adamlara aşıladığı mənəvi-psixoloji keyfiyyətlərin məcmusunu özündə ifadə edir.Mənəvi dəyərlərin aşınması isə ayrı-ayrı fərdlərin əxlaqına, həyat tərzinə, dünyagörüşünə, cəmiyyətdəki mövqeyinə, nəticədə mənəvi keyfiyyətlərinə çox böyük təsir göstərir.Bazar iqtisadiyyatına keçid, iqtisadi islahatlar, özəlləşdirmə insanlar arasındakı münasibətlərə yeni meyarlardan yanaşılmasını vacib edir.Xalqımızın dini, əxlaqi ənənələri arasında varislik prinsiplərinin pozulması ayrı-ayrı adamların taleyində həlledici rol oynayır.Mənəvi dəyərlərə birtərəfli yanaşması, valideynövlad, ər-arvad, bacı-qardaş, qohum-tanış münasibətlərinin bəzi hallarda deqredasiyasına gətirib çıxarır.Valideyn himayəsindən çıxmış, həyatda öz yerini tutmağa çalışan, lakin mənəvi-əxlaqi keyfiyyətləri formalaşmış gənclərin acı taleyi indi bütün ziyalılarımızı, sənətkarlarımızı ciddi narahat edir.Taleyin acısını dadmış cavanlarımızın həyatın amansız məngənəsində sıxılması, özlərinə müəyyən mövqe qazanmaq üçün dəridən-qabıqdan çıxması, mənəvi-əxlaqi keyfiyyətlərinin aşınması nəticədə bütün cəmiyyətin ümumi bəlasına çevrilir.Bütün bunları nəzərə alaraq həyatda addımları bərkiməmiş, cəmiyyətdə mövqeyi möhkəmlənməmiş gənclərin həyat təcrübəsinin öyrənilməsi, ümumiləşdirilməsi və geniş şəkildə işıqlandırılması olduqca vacibdir.Deyirlər, bilməmək ayıb deyil, bilməyib öyrəməmək ayıbdır.Bu mövzuda yazılan əsərlərin tərbiyəvi potensialı təbii ki, çox yüksək olmalıdır.Həyatdan gələn hadisələr, faktlar, bütünlükdə real şəraitə güclü təsir göstərir.Bu gün mənəviyyatımızdakı nöqsanların qabarıq şəkildə özünü göstərməsinə əsas səbəblərdən biri bu incə məsələyə qarşı laqeydliyimiz, prinsipialsız mövqe tutmağımız olmuşdur.Bunun nəticəsində də cəmiyyətin ilkin özəyi hesab olunan ailə məsələlərimizə xarici faktorların təsir göstərməsinə açıq şərait yaranmışdır.Bu məsələdə seyrci mövqe tutmağımızın acı nəticələri göz qabağındadır.Indi nədənsə titrəməkdə olan adətənənələrimizin, əxlaqi-mənəvi dəyərlərimizin dirəklərinin sanki nə vaxt tamamilə uçulub dağılacağını gözləyirik.Mənəvi dəyərlərin ucuz tutulması, həddindən artıq həssaslı və prinsipial mövqedən yanaşması tələb olunan bu incə məsələyə laqeydlik göstərilməsi sabahkı gün hansı qarşısıalınmaz facilərin törənməsinə gətirib çıxaracağını dərindən dərk etməliyik.Biz əksər hallarda cəmiyyətdə baş verən mühüm hadisələrin qarşısını vaxtında almağa cəhd göstərmirik.Çünki buna vəzifəsindən və cəmiyyətdə tutduğu mövqedən asılı olmayan hər birimizin içində artıq özünə çoxdan yer etmiş “mənə nə var” prinspi ilə olan düşüncələrimiz imkan vermir.Daha doğrusu, bu gün heç kəs qolunu çırmayıb ümumxalq mənafeyi naminə iş görmək fikrində deyil, hər kəsi öz şəxsi mənafeyi daha çox düşündürür.Əxlaqi-mənəvi cəhətdən şikəst olmaq təhlükəsi qarşısında qalan cəmiyyəti sağaltmaq fikrində olanlar görəsən nə vaxt işə girişəcəklər?Bu gün cəmiyyətdə baş alıb gedən əxlaqsızlıq epidemiyasının orientasiyası sürətlə artmaqdadır.İstər ailədə, istərsə də cəmiyyətdə riyakarlığın, xəyanətin, əxlaqsızlığın artmasına rəvac verən amillərdən ən ümdəsi maddi ehtiyacdır.Cəmiyyətdə madiyyət həmişə mənəvi dəyərləri məhv etməyə çalışır.Hər şeyi maddiyyətlə ölçən insanlar da özlərindən asılı olmayaraq bu çirkaba bulaşmağa məcbur olurlar.Onsuz da pis əməlləri biz daha tez əxz edirik.Belə bir anda hamımızın incə məxluq sandığımız olan qadının zəifliyindən, onun inam və səmimiyyətindən “məharətlə” istifadə etməyə çalışan kişilər bir anlığa da olsa, hansı yolun ayrıcında dayandıqlarını dərk etsələr pis olmazdı.Əlbəttə, bütün bunlarla kimlərəsə əxlaq dərsi vermək fikrində deyiləm.Sadəcə olaraq onu qeyd etmək istəyirəm ki, kitabda göstərilən hər bir epizod bu gün hər birimizin şahidi olduğu həyat hadisələrindən götürülmüşdür və yenə də hər birimiz bunları görə-görə laqeydcəsinə həmin hadisələrin yanından ötüb keçirik.Günümüzün reallığını əks etdirən kitabda göstərilən faktları, danılması qeyri-mümkün olan məqamları, eləcə də həyatımızın ağrılı-acılı günlərində, zamanın çox cuzi bir anını əks etdirən bu kitabı hörmət bəslədiyim oxucularımın mühakiməsinə verirəm.Bakı şəhəri, 1998-ci il.Böyük şəxsiyyət böyük iradə üzərində yüksəlir Bu gün bizim gücümüz, inamımız və iradəmizlə ölçülməlidir.Məğlubiyyətlərimizin səbəbini prinsipial olmamağımızda, inamsızlığımızda və iradəsizliyimizdə axtarmalıyıq.İndi əsas məsələlərdən biri iradəmizin formalaşmasıdır ki, şəxsiyyətin yaranmasını bunsuz təsəvvür etmək mümkün deyil.Çoxumuz ümidsizlik girdabında vurnuxur, çətinliklərdən xilas olmaq üçün çıxış yolları arayır və onu tapa bilmirik.Yəni biz həqiqətənmi bu qədər gücsüz və acizik?Yox, sadəcə olaraq nəyəsə, kiməsə inamımız, ümidimiz itib.Bir birimizə olan laqeydliyimiz, “mənə nə var” prinsipi ilə yaşam tərzimiz bizi cılızlaşdırıb.Halbuki, möhtəşəm iradə gücünə, öz xalqının yenilməzliyinə, tamlığına hədsiz inama malik şəxsiyyətlər çətinlikləri aradan qaldırmağa qadirdir.Bu gün müstəqil fəaliyyətimizi, bacarıq və qabiliyyətimizi inam ruhunda tərbiyə etməliyik.Əxlaqi igidlik məhz ən çətin, ən ağır dəqiqələrdə özünü itirməməkdən, öz iradə gücünü səfərbərliyə almaqdan və bunu lazımi istiqamətə yönəltməkdən ibarətdir.Bizdə qabiliyyət da var, fərasət də, sadəcə olaraq səy və iradəmiz çatışmır.İndi düşdüyümüz çətin vəziyyətdən xilas olmaq üçün inamımızı üstələyən qorxunu tədricən özümüzdən kənarlaşdırılmalı, daxildəki möhtəşəm qüvvələri hərəkətə gətirdiyi kimi, “daxilimizdəki yatmış mələkləri də oyatmalıyıq”.Daxili qüvvələri isə yalnız iradə və inamın gücü ilə oyadıb hərəkətə gətirmək olar.Bir sıra əxlaq nəzəriyyəçiləri iradə qüvvəsini ağıl və zəka qüvvəsi ilə müqayisə edirlər.Onların fikrincə, iradə zəifdirsə, insan ağıl və kamillik dərəcəsinə qalxa bilməz.İradə zəkaya qida verən qüvvədir.Digər tərəfdən o, ağlın qərarını, hökmünü həyata keçirir, reallaşdırır, gerçəkləşdirir.Məhşur əxlaq nəzəriyyəçisi Şeftsbern, görünür bunu nəzərdə tutub yazmışdı: “...İnsanların əməl və hərəkətlərini yalnışlığa, dolaşıqlığa çevirən, yaşayışlarındakı intizamı pozan bilik azlığı deyil, iradə və əzm yoxluğudur.Bir insanın mühakimə qabiliyyəti çox yüksək ola bilər, o hər mövzuda minlərcə ehtimal düşünə bilər.Lakin fəaliyyətə keçə bilməz, qərara gələ bilməz.Bilik, hərəkətlərə nəzarət edən vasitələrdən biridirsə, iradə əməl və hərəkətləri gerçəkləşdirən qüvvədir”.Özünü çətin, mürəkkəb şəraitlərdə ələ ala bilməyi bacaran xalq bir daha özünün əzəmətini, qüdrətini, böyüklüyünü göstərmiş olur.Azərbaycan xalqı da məhz belə bir iradə gücü hesabına tarixi sınaqlardan çıxıb, müstəqil dövlətini qoruya bilər.“Müxalifət” qəzeti, 27 may 1993-cü il.Çingiz harayı Çingiz Mustafayev - bu ad çəkiləndə nə üçünsə F.Bekonun belə bir kəlamı yada düşür: «Bilik - hakimiyyətdir».Məhz elə müasir cəmiyyətdə biliklərə, informasiyaya, intellektual resurslara nəzarət uğrunda mübarizənin get–gedə geniş vüsət alması «intellektual müharibə» deyilən vəziyyətin yaranması da bununla izah olunur.Dünyada yeni humanitar intibah başlandığı bir dövr üçün belə danışmaq mümkündür.Əgər keçən əsrin son rübünə qayıtsaq, onda yalnız cəmiyyətdə ayrı – ayrı fərdlər haqqında belə danışmaq mümkün idi.O, həyata qədəm basdığı dövrdə tibb sahəsinə meyl etdi; insana gərək ola bilərəmsə, sağlamlıqlarını qoruyum, - dedi.Təhsil illərində ona məlum oldu ki, «xalq üçün vacib olan hər şey doğrudur» (İ.İlk növbədə gənclərin intellektual səviyyəsini qaldırmaq həvəsinə düşdü: gah diskotekalar yaradıb orada diceylik etdi, gah yeni məzmunlu, yeni ab–havalı verlişlər hazırlayıb cəmiyyət qarşısına çıxdı.Axı, cəmiyyətin mövcudluq tərzinin özündə ciddi irəliləyiş hiss edilir, insanın maddi mənəvi nemətlərlə təminatı əhəmiyyətli dərəcədə yaxşılaşdırmaq, həyat səviyyəsini yüksəltmək üçün şərait yaranır.İllüziyalara qapılmaq keçid dövrünün reallıqları ilə hesablaşmamaq olardı - deyib operator kimi kameraya sarılır, «Vətən» adlı bir köynəyə bürünüb hadisələrin önündə gedib, onlara çıraq tutur.Bilirdi ki, demokratiya da olacaqdı, sərbəst cəmiyyət də, yol nə qədər uzun olsa da… Qeyri - bərabər amansız müharibə də millətin başının üstünü qara kabus kimi kəsib durmuşdu.Hələ heç 20 yanvar faciəsinin göynərtisi sinələrdən qopub qurtarmamışdı.O məqamda Çingizin səsi neyi xatırladırdı.Özü də elə bil təzədən şəhid qanı ilə suvarılmış torpaqdan yenicə «cücərmişdi».Addım -addım cəbhə boyu irəliləyir, bir əlində avtomat, o biri əlində kamera: yeri gələndə əsgər olurdu, yeri gələndə komandir.Elə bir dövrdəki səbatsız hakimiyyət ölkədə baş verən əsl həqiqəti gizlədirdi.Moskva çalan hava ilə oynayır, sonrakı hakimiyyət də xalqın dilindən danışaraq əslində xalqı qan içində boğurdu.Cəbhə xətti əlində silah tuta bilməyən gənclərin ölüm düşərgəsi idi.Bir tərəfdən də müxtəlif təyinatlı, müxtəlif məzmunlu təxribatlar.Ulu ideya - vətənin azadlığı, müstəqilliyi ideyası Çingiz üçün hava - su kimi olduğundandır ki, o gerçəkliyi müharibənin ideoloji motivlərinə uyğunlaşdırmağa çalışırdı.Təəssüf ki, nə birlik vardı, nə də nizamlı ordu və rəhbərlik.Hər halda toplanan təcrübə insana perspektivli təkamül modeli yaratmağı öyrətməlidir.Dahi Dizraeli belə bir ifadə işlədib: «Mənasız yaşamaq üçün ömür çox qısadır».Bu gəncin həyatı o qədər mənalı idi ki, onun ömrü əsrlərə bərabər tutula bilər, yaşadığı dövrdə demək olar ki, bütün keşməkeşli hadisələr onun həyatını biçib keçdi, ölümə doğru bir addım yol açdı.Əsrin ən böyük soyqırımı olan Xocalı faciəsi yada salındıqda Çingizin hönkürtüsünü eşidirik.Bu dəhşətli faciədə minlərlə xocalılara arxa oldu, onlara dayaq durdu Çingiz.Sahibsiz qalmış xocalıların harayına təkcə Çingiz yetdi, təkcə Çingiz ağı deyib ağladı.Bir elin dərdini ağır tabut kimi Çingiz çiyninə tək götürdü.Bu iniltili, insanları yanıb - yaxan sızıltılı səs bu faciəni bütün dünyaya yaydı.Bu həqiqətin hönkürtüsü idi.Həm də Çingizin bu hayqırtısı xalqın harayı kimi dünya ictimaiyyətinə Azərbaycan həqiqətini çatdırdı.Çünki bu hönkürtü onun xalqına olan laqeydliyin faciəsini özündə əks etdirirdi.Bu zaman dövlət rəhbərliyi susur, erməninin dəyirmanına su tökür, beynəlxalq ictimaiyyət isə «yazıq erməni» millətinə dəstək verirdi.Çingiz kamerası isə faktı fakt dalınca ortaya qoydu.Budur Vətənə oğulluq!Budur Vətənə, torpağa məhəbbət və bağlılıq!İndi Çingiz Mustafayevin adı ANS ÇM - nin döyüş himnidir: «Döyüş alnımıza yazılıb».Və hər xəbər başlığı bir qayda olaraq belə başlayır: «Ermənistanın Azərbaycana təcavüzü davam edir».Elə ki, bu başlıq dəyişib qələbə müjdəsini verdi, bax, o zaman Çingiz Mustafayevin ruhu da şad və rahat olacaq.Dəli bir nərə çəkmək keçir könlümdən Bu gün çiynimizdə zamanın ağır yükü, içimizdə keçmiş illərin dərd-səri yaşayır.Çoxdandır ki, işimiz, fəaliyyətimiz idealımıza, arzumuza uyğun gəlmir.Təbiətimizdə də, mənəviyyatımızda da uyarsızlıqlar yaranıb.Bir sözlə, indi özümüz-özümüzə qarşı, sosial “mən”imiz iç “mən”imizə (“real mən”imizə) qarşı dayanıbdır.Uzun illərdən bəri yığılan, qovr eləyən ağrılar ayrı-ayrı adamların deyil, elin, obanın qəm yüküdür.Elin qəm yükünü yalnız elliklə daşımaq, elliklə aşırmaq olar.Keçmiş illərin sıxma-boğmaları adamlara öz sözünü deməyə imkan verməyib.Ona görə də dərd ürəyimizdə illərlə qovr eləyib, saxta vədlərə, uydurma hesabatlara inanmışıq.Şüurumuza yad qüvvələr məqsədli təsir edərək, təfəkkür tərzimizi dəyişdirməyə çalışmışlar.Adamları daha çox maddiyyət arxasınca qaçmağa sövq etmişlər.Mənəviyyatı arxa planda göstərmək üçün həmin qüvvələr dəridən-qabıqdan çıxmışlar.Ən əsası da həmin qüvvələr uzun illərdir ki, bizi öz soy kökümüzdən uzaqlaşdırmaq üçün əllərindən gələni edirlər.Əlbəttə, sonunda maddiyyəti hər şeydən üstün tutanlar yad qüvvələrin zahiri parıltılarına aldanaraq onların “qulu”na çevirilmişlər.Ancaq öz soy kökünə qırılmaz tellərlə bağlananlar, milli mənəvi dəyərləri hər şeydən uca tutanlar bu yad ünsürlərə qarşı əsrlər boyu daim mücadilə ediblər.Ancaq bu mücadilədə yetərincə hamımız bir yerdə ola bilmirik.Nadan insanlar hər zaman olub.Buna görə də suyumuzun, çörəyimizin dadı qaçıb, bərəkəti azalıb, torpağımızın mayasına haram qatılıb.Xalqın yüzillər boyu uğrunda mübarizə apardığı azadlıq indi qəfəsə salınıb.Hazırda həyatımızda kəskin dönüş dövrü başlanmışdır.İdarəetmə strukturlarında sürətli dəyişikliklər edilir.“Nə varsa mənimdir”, “Mən olum, uşaqlarım olsun, bir də qapımızı teztez açan “dolu əllər” prinsipilə idarəetmə aparatında özlərini “əbədi” möhkəmləndirənlər indi bu aparatdan uzaqlaşdırılır.” Bu “ağıl”, düşüncə sahibləri etdikləri əməlləri ilə milli ocaqlarımızı demək olar ki, tamamilə söndürmək təhlükəsi qarşısında qoymuşdular.İndi gec də olsa, bu ocaqları yenidən şölələndirmək bu günün təxirəsalınmaz işi olmalıdır.Onsuzda hər işimizdə həmişə gecikirik...Özümüzə qayıtmalı, özümüzü dərk etməliyik!Nə vaxtsa özümüz olmuşuq, öz “mən”imiz olub.İllər ötdükcə unutmuşuq özümüz-özümüzü.Daha doğrusu, özümüzü unutdurmağa, öz soy kökümüzdən uzaq düşməyə məcbur ediblər.Milli dəyərlərimizə uzanan yad əllər öz “iç mən”imizi unutdurmağa çalışıblar bizə.Bunun nəticəsində iç dünyamıza “özgə mən”lər hakim kəsilib.Və bizi indiyə kimi “özgə mən”lər idarə etməyə başlayıblar.Uzun illərdir ki,bu “özgə mən”lər yaddaşımızı silməyə çalışıblar, özümüz haqqında düşünməyi yasaq ediblər bizə.Özgə “mən”lər öz “mən”imizi öz iç dünyamızdan didərgin salıblar.Bir müddət keçəndən sonra daha doğmalar bir-birini tanımadılar, bir-birinə yad oldular.Özümüzü-özümüzə qənim kəsildik!Öz soy kökümüzə özümüzünkülər vasitəsilə balta çalmağa məcbur etdilər.Bəs görəsən, nəyin müqabilində?!Sadəcə bir kreslo xatirinə hər şeyi inkar etməyə, hər şeyimizi qurban verməyə hazır olan yaltaqlar, dayazdüşüncəlilər, xəyanətkarlar tapıldı.Doğrudan da biz azərilər pulu həmişə hər şeydən üstün tuturuq.Bundan sonra fikirl və düşüncələrimizdə cırlaşma başladı, sözümüz kəsərdən düşdü...Nə vaxtsa qanımız təmiz olub, biri-birimizə qan vermişik, qan-qardaşı olmuşuq.Sonra isə yad əllər bilərəkdən, qəsdən genimizi dəyişdirməyə çalışdılar, qanımızı qarışdırdılar.Bu gün isə biz öz irsi təmizliyimizi yad ünsürlərdən qoruyubsaxlamağa çalışmalıyıq!Nə üçün biz bir-birimizi başa düşmürük və ya başa düşmək istəmirik?Nə üçün bir-birimizə hörmət etməyi bacarmırıq?Nə üçün görkəmli şəxsiyyətlərimizi qiymətləndirə bilmirik?Nə üçün bir-birimizin irəli getməsinə mane oluruq?Nə üçün özümüzə bu qədər laqeyd və biganə olmuşuq?Nə üçün özümüzə qarşı olan məsuliyyət hissini itirmişik?Nə üçün özümüzə olan inamımız itib?Bütün bu “nə üçün” lərin cavabı birdir.Ona görə ki, biz öz “real mən” imizdən uzaq düşmüşük, öz milli kökümüzün nüvəsindən uzaqlaşmışıq, onun orbitindən çıxmışıq...“Özünü” axtarış ovuna çıxmışıq indi.Bəli, bu gün biz həmin “real mən”i yenidən özümüzdə kəşf etməli və özümüzə qayıtmalıyıq!Qədim əxlaq nəzəriyyəçiləri demişlər: “İç dünyan sırf sənə məxsusdur, çalış orada təmizlik işləri apar və səliqə yarat!” Biz indi öz iç dünyamızda həqiqətən də səliqə-sahman yaratmalı, daxilimizdəki və şüurumuzdakı hər cür çirkabları, yad düşüncə tərzini, yad fikirləri təmizləməyə qadir olmalıyıq!Bunun üçün biz hökmən özümüzə qayıtmalı və özümüzü dərk etməliyik!Gələcəyə gedən yolumuz da məhz, özünüdərkdən başlamalıdır!Hər bir insanın xüsusi bir mikroaləm olması gerçək bir faktdır.İnsan özünün həm obyekti, həm də subyektidir.O öz tarix dramasının həm müəllifi, həm də aktyorudur.İnsan yer üzərində yeganə varlıqdır ki, özünü şüurlu surətdə təkmilləşdirməyə çalışır.Bu təkmilləşmənin müxtəlif vasitə və üsullarından biri də insanın öz daxilinə müntəzəm nəzər salması və müntəzəm baxa bilməsidir.Öz daxili mənəvi aləminə nəzər salmaq əxlaqi şüurun, özünü dərketmənin müqəddəm, ilkin şərtlərindən biridir.Hər bir adam sözün əsl mənasında öz daxili dünyasının bilicisi, müdrik və cəsur səyyahı olmalıdır.Bu cəhətdən yazıçı Cəmil Əlibəyovun “Özümü axtarıram” kitabında müəllif öz qəhrəmanlarından birinin dili ilə deyir:“Səhvlərimi müttəhimlər kürsüsündə oturduram.Onları bir-bir dindirir, şahidlərə söz verirəm.Gah ittihamçı, gah müttəhim oluram.Özümü bağışlayıram, özüm-özümü məhkum edirəm.” Bəli, özünü axtarış, özünü aramaq məhz belə çox çətin, daşlı-kəkəsli, enişli-yoxuşlu yollarla gedir.Öz daxilinə səyahət, iç dünyasını görə bilmək, insana özünü düzgün dərk etməyə, mənəvi cəhətcə saflaşmağa, həmişə ülviliyə doğru meyl göstərməyə, özünə nəzarət etməyə imkan verir.Axı, müəyyən bir çirki, ayna üzərinə qonan tozu görə bilmək lazımdır ki, onu təmizləyə biləsən.Dahi şairimiz Nizami hələ səkkiz əsr bundan əvvəl deyirdi: Dəmiri ayna tək parladan insan Pası silməlidir öz vicdanından!Biz ətrafımızda baş verən dəyişikliklərdən doğru, düzgün nəticə çıxartmaq, hadisələrə obyektiv qiymət verməyə çalışırıqsa, bu zaman biz əvvəlcə özümüzü dərk etməliyik.Bu cəhətdən görkəmli rus yazıçısı M.M.Prişvin çox haqlı olaraq öz gündəliyində qeyd etmişdir; “Təbiət haqqında yalnız o zaman danışmaq olar ki, özünü nəsə məlum bir şey kimi tapasan, kəşf edəsən və anlayasan.” Bu doğrudan da belədir.Əgər insan özünü tapmamışsa, özünü dərk etməmişsə, özünü anlayıb başa düşməmişsə onun dünyanın dərindən dərk edib anlamasına və baş verən hadisələri obyektiv görə bilib, onları qiymətləndirməsinə inanmaq çətindir.Çünki insanın dünyanı dərk etməsi, özünü dərk etməsi ilə bütöv bir vəhdət halındadır.Məlumdur ki, hər bir adam yaşının bütün mərhələlərində özünü kamilləşdirmək iddiasında olmur.Bunun üçün o, əvvəlcə özünü dərk etməlidir.Özünü təhlil etməyi bacarmalıdır.Həyata, müxtəlif insanlara, öz vəzifəsinə, düşüncəli davranış planına malik olmalıdır.Bu isə insanın daxili aləminin, şüur və düşüncəsinin kifayət qədər inkişaf etməsini tələb edir.Hər bir adam öz-özünə “kənardan” baxmağı, öz hərəkətlərini başqalarının nöqteyi- nəzəri ilə qiymətləndirməyi bacarmalıdır.Elə bu cəhəti nəzərə alaraq xalqının görkəmli maarifpərvəri A.Bakıxanov özünün “Təhzibi-əxlaq” adlı əsərində yazırdı: “Mərd o adamdır ki, öz eybini özgəsinin eybindən artıq görə bilsin...Gözlü o adamdır ki, özünü görə bilsin.” Biz indi özümüzü bir şəxsiyyət kimi xalqımız üçün hazırlamalı və özümüzü ictimai varlıq kimi dərk etməliyik!Tolstoy yazırdı ki, “mən özümü yüz dəfə kəşf etmişəm, mənəvi təkmilləşmə, saflaşma zirvəsinə qalxmışam.Lakin az keçməmiş yenə öz daxilimə səyahət etməli olmuşam.Hər dəfə mənəvi ahəngdarlığım, harmoniyam pozulan kimi yenidən özümü danlamağa, qamçılamağa, cəzalandırmağa başlamışam.Yenidən “mən kiməm?” sualına cavab verməli olmuşam.” Biz indi mənən təkmilləşməli, saflaşmalı və kamil şəxsiyyətlər kimi formalaşmalıyıq.Biz özümüzə qayıtdıqca,özümüzü dərk etdikcə daha yenilməz, məğlubedilməz oluruq.Özümüz-özümüzü dərk etdikcə bütün kainatın sirləri gözlərimiz önündə açılır.Özümüzü dərk etdikcə bir-birimizə daha tez yaxınlaşırıq, birbirimizi daha tez başa düşürük.Özümüzü dərk etdikcə aramızdakı kin-küdurət yox olur.Biri-birimizlə səmimi, mehriban duyğularla yanaşırıq.Birimizin sevinci hamımızın sevincinə çevrilir, birimizin kədərini hamımızınkı hesab edirik.Özünüdərk hər bir xalqın öz kökünə qayıtması və əsl özünü tapması deməkdir.Özünüdərk həm də xalqın xoşbəxt gələcəyi deməkdir!Dənizə vurğun insan İlk baxışdan üzündə insanlara qarşı mehribançılıq, səmimiyyət, xoş təbəssüm, qayğıkeşlik, həyalılıq və s.kimi müsbət keyfiyyətlər təcəssüm olunan İnqilab Zabil oğlu Cəfərov 28 sentyabr 1963 - cü ildə Dəli Kürün sehr dolu, möcüzə dolu qaynar qoynu olan Salyan rayonunun Qızılağac kəndində dünyaya göz açmışdır.Taleyindən və bəxtindən heç vaxt gileylənməyən, əksinə həmişə onu xəlq edən Xaliqinə şükr edən və Onun mərhəmətinə sığınan İnqilab bütün həyatı boyu insanlara yardımçı olmağı, dar gündə onlara həyan durmaq, öz kömək əlini uzatmaqdan məmnun olur, bunlardan böyük zövq alır.O, etdiyi əməlləri günəş şəfəqlərinə bənzədir və fikirləşir ki, bir ömrü abırla, həyayla başa vurmaq üçün ən gözəl yol düzlükdür.İnqilabın fikrincə, gərək ömür yelkənini yol-yolaq tanımayan dəlisov küləklərin ixtiyarına verməyəsən.O, bəxtindən ona görə razıdır ki, Xəzərin qonşusu olduğu yerdə həyata qədəm qoymuşdur.O, Xəzəri çox sevir.İnqilab deyir ki, Xəzər də insan kimi canlıdı, sahilinə qədəm basanlarla əməlli-başlı danışıb-gülməyi, dərdləşməyi var.Ləpələrin tükənməz nəğməsində qan yaddaşımızı yaşadır.Səxavətlidir - nəyi varsa, bizimlə bölüşür.Müdrikdir - verdiyi paya görə kimdənsə təmənnası yoxdur, heç nə istəmir.Cəfərovu dənizçilərə yaxınlaşdıran, doğmalaşdıran da məhz Xəzər olmuşdur.Uşaqlıq illərində xəyalında həkim olmaq istəyi, sonradan onu əmisi oğlanları kimi dənizçi olmaq həvəsinə saldı.Əmisi oğlanlarından biri Qara dənizdə sualtı dizel - qayıqda, digəri isə xüsusi gəmilərdə xidmət edirdi.İnqilab onların timsalında özünü dənizçi kimi sualtı qayıqda hiss edir, günlərlə xəyala dalırdı.Ö, gözlərini yumub özünü gah dalğaların qoynunda, gah gəmi göyərtəsində, qayıqda təsəvvür edirdi.Gözlərini açdıqda isə bunların adi xəyal olduğunu görüb məyus olurdu.Belə anlarda İnqilab hiss edirdi ki, dənizçi olmaq fikri qətidir və bu fikirdən dönən deyildir.O boydan cılız, fiziki cəhətdən zəif olduğundan, xüsusi idman növlərilə məşğul olub özündə güc toplamağa başladı.İnqilab təmkinli olmaqdan ötrü günlərlə zərif və yorucu işlərlə məşğul olurdu.Beləliklə, o, əzmkarlığı, prinsipiallığı və qətiyyətliliyi sayəsində bütün çətin işlərin öhdəsindən layiqincə gəlməyə başladı.Belə ki, İnqilab hələ 9 - cu sinifdə oxuyarkən atasının 20 il gəzdirdiyi qol saatını sındırmışdı.O, çox çətinliklə də olsa, atasının qol saatını təmir etməyə nail olmuşdu.İ.Cəfərov orta məktəbi bitirəndən sonra rayon hərbi komissarlığına gələrək, dənizçi olmaq istədiyini bildirdi.Hərbi komissarlıqdakılar İnqilabın istəyindən təəccübləndilər.Çünki, onlar bu, cılız oğlanın qəlbinin təlatümündən, illərlə daxilindəki gizli arzusundan bixəbər idilər və bu səbəbdən də təəccüblənmişdilər.1982 -ci il aprelin 22- də 150 nəfər çağırışçını TU - 154 təyyarəsinə mindirib Arxangelsk vilayətinin Severodvinsk şəhərinə göndərdilər.Bu komandadan yalnız 4 azərbaycanlı sualtı qayıqda xidmət etmək üçün hərbi texnikuma qəbul olundu.Onlardan biri İ.Cəfərov idi.O, texnikumda oxuduğu müddətdə sualtı qayığın bütün sirlərinə yiyələndi.Texnikumu müvəffəqiyyətlə bitirən İ.Cəfərov Murmanskın məxfi statuslu Qremixa şəhərində yerləşən sualtı qayığına təyinat aldı.Burada yerləşən 9 sualtı qayıqda 18 ekipaj, onların da tərkibində 120 zabit - miçman heyəti fəaliyyət göstərirdi.SSRİ o zaman 12 ballistik raketdaşıyan ən güclü atom sualtı qayığına malik idi.Yüksək hərbi hazırlığı və bacarığına görə İ.Cəfərov 15 ilin yerinə 7 ilə böyük miçman rütbəsilə təltif olunur.Cəfərovun ilk hərbi reysi Barens dənizilə Norveçi keçib Atlantik okeana çıxmaq olmuşdu.Onlar bəzən su sərhədlərini pozmaq məcburiyyətində qalaraq, Kubaya görə ABŞ- ın ərazi sularına daxil olurdular.Raketlərin qitədən-qitəyə uçma vaxtını qabaqlamaq məqsədilə atom sualtı qayıqlar həmişə düşmən ölkəyə yaxın ərazidə yerləşməli idi.Cəfərovun 11 illik (1982 - 1992) hərbi xidmətdə olduğu müddətdə çətin və qorxulu anları çox olmuşdur.1985 -ci il avqustun 13 - də İnqilabın xidmət etdiyi Atlantik okeanında üzən 142 nəfər heyəti olan atom sualtı qayığında nüvə qəzası baş vermişdir.Qəza nəticəsində heyətin bütün üzvləri şüalanmaya məruz qalmışdır.Nüvə bölməsində olan zabit və miçmanlar isə ən yüksək dozada şüa almışdılar.Zaman keçdikcə həmin hərbçilər sonradan həyatla vidalaşmalı olmuşdular.İ.Cəfərov atom sualtı qayıqlarında matros kimi, miçman kimi xidmət etməklə kifayətlənməyib, o, həm də 1983-cü ildə Qremixa şəhərindəki Zabitlər evində fəaliyyət göstərən dərnəkdə gəmi maketləri hazırlamağın sirlərinə yiyələnib.Onun ilk əl işi «Espanyol» karavellasıdır.1414 -ci ildə sulara baş vuran bu hərbi təyinatlı gəmidən, həm də nəqliyyat vasitəsi kimi də istifadə olunub.Gəminin yufers və blokları yüksək keyfiyyətli taxta materiallardan fısdıq, qoz və qızılağacdan hazırlanıb.Cəfərov 1992-ci ildə hərbi xidmətini başa vurub vətənə qayıdır.O, orta əsrlərə məxsus yelkənli gəmilərin maketini hazırlamağı qarşısına məqsəd qoyur.Qısa zamanda İnqilab 24 toplu «Müqəddəs Pyotr» və 64 toplu «İnqermanland» yelkənli gəmilərini hazırlayır.Gəmilərin hazırlanması çertyojaəsaslandığından ən xırda detal belə onun nəzərindən yayınmayır.Onun fikrincə, gəminin ayrı-ayrı detallarının hazırlanmasına günlərlə, aylarla vaxt sərf olunur.İ.Cəfərov eyni zamanda hazırladığı bütün yelkənli gəmi maketlərinin hazırlanma və hərb tarixçəsini də mükəmməl bilir.Belə ki, o 17 - ci əsrə aid olan «Santa Mariya» gəmisinin hazırlanmasına 9 ay 20 gün vaxt sərf etmişdir.Onun düzəltdiyi yelkənli gəmilər Türkiyə və Rusiyada onlarla hərbiçinin evini bəzəyir.Yaşayıb - yaratdığı Azərbaycanda isə yaxın çevrəsindən başqa kimsə onun əl işlərindən xəbərdar deyildir.Cəfərov 1994- cü ildə Bakı Ali Hərbi Dənizçilik məktəbinə gaxil olur və 1998- ci ildə oranı bitirərək, hərbi- psixolog ixtisasına yiyələnibdir.O, müəllimliklə yanaşı, əl işlərinin sayını artırmağı da unutmur.Onun ən uğurlu əl işlərindən biri də XVII əsrə aid «Müqəddəs Pavel» gəmisidir.İnqilab bu gəminin arxa hissəsini milli arnamentdə, şəbəkə üsulu ilə işləyibdir.Ancaq burada da əsas diqqət gəminin həqiqi simasını qoruyub saxlamağa yönəldilib.İnqilabın əl işləri arasında xüsusilə seçiləni «İnqermanland»dır.O, bu gəmini özünün ən uğurlu tapıntısı kimi dəyərləndirir.Elə gəminin öz tarixi də böyükdür.1715 - ci il mayın 1- də suya buraxılan 64 toplu bu gəminin müəllifi I Pyotr olmuşdur.Rus çarı Türkiyəyə qarşı müharibə aparmaq və Qara dənizə çıxmaq məqsədilə 1697 - ci ilin martında o dövrün ən qüdrətli dəniz dövlətlərinə Hollandiya, İngiltərə və Venetsiyaya yola düşür.I Pyotr burada il yarım gəmiqayırma və dəniz məsələlərinin sirlərinə yiyələnir.Ən maraqlısı budur ki, I Pyotr səfərinin ilk mərhələsində o dövrün ən tanınmış gəmi ustası Klas Polun rəhbərliyi altında dülgər kimi çalışıb.«İnqermanland» isə rus çarının yad sularda əldə etdiyi bütün bilik və bacarığının məhsuludur.Təsadüfü deyil ki, 1714, 1718, 1719 və 1721–ci illər müharibəsində iştirak edən «İnqermanland» çar bayrağını uğurla daşımış, bütün döyüşlərdən üzüağ çıxmış və sonadək I Pyotrun ən sevimli «övladı» olaraq qalmışdır.Bu gəmi silahlanmasına, arxitekturasına, manevr imkanlarına, dənizdə hərəkət keyfiyyətinə görə dövrünün bütün hərbi gəmilərini kölgədə qoymuşdur.«Yelkənli gəmilər düzəltmək mənim hobbimdir.Onlarsız yaşaya bilmərəm» deyən İnqilab Cəfərov respublikada yelkənli gəmilərin maketini hazırlayan yeganə mütəxəssisdir.Onun əl işlərinin həvəskarlarının əksəriyyəti əcnəbi qonaqlardır.Onlar İnqilabın yelkənli gəmilərini yüksək qiymətləndirirlər.2003 - cü ildə Azərbaycan Milli Elmlər Akademiyasının Tarix İnstitutu İ.Cəfərova XII – XIII əsrlərə aid Şirvanşahların istifadə etdiyi gəmilərin maketini düzəltməyi sifariş verdilər.İnqilab bu işi böyük həvəslə yerinə yetirdi.Cəfərov 2003 - cü ilin oktyabr ayına kimi Ali Hərbi Dənizçilik Məktəbində Gəmi Enerji Qurğuları kafedrasında baş təlimatçı vəzifəsində çalışmışdır.İşlədiyi kollektivdə adı həmişə hörmətlə çəkilən gülərüz və mehriban İnqilab 20-yə yaxın yelkənli gəmimaketlərinin müəllifidir.“Dövlətçilik” qəzeti, 12 -18 iyul 2008-ci il.Erməni faşizmi Tarix boyu Azərbaycan xalqı dəfələrlə erməni hiyləsinin, erməni təcavüzunun, erməni satqınlığının, erməni qəddarlığının, xüsusilə türk millətinə yönəlmiş nifrətinin şahidi olmuş və həmişə də bu nifrətin acısını dadmışdır.Erməni naqisliyini, nankorluğunu, namərdliyini, əxlaqsızlığını tarix artıq sübut etmişdir.Hələ eramızdan əvvəl Aralıq dənizi xalqları ermənilərin əxlaqsızlıqlarına görə onlara qarşı açıq müharibə elan edərək əksəriyyətini öldürmüş, vurub dənizə tökmüş, qalanlarını isə qovub Balkan ölkələrindən çıxarmışlar.Sağ qalanlar qaçıb Hindistan yarımadasında özlərinə sığınacaq tapmışlar.Az keçməmiş hindlilər də ermənilərin naqisliyini görüb onları Hindistan torpağından qovmuşlar.Bundan sonra ermənilər fars və ərəb ərazilərinə sığınırlar.İllər ötdükcə ərəb və fars xalqları da ermənilərin pis əməllərinin acısını dadmalı olurlar.XIX əsrin əvvəllərində Rusiya-İran müharibəsində erməni satqınlığı özünü aydın şəkildə biruzə verdi.Bundan qəzəblənən Şərq xalqları erməniləri öz ərazilərindən qovdular.Hər yerdən əlləri üzülən ermənilər bu dəfə rusların ətəyindən yapışmalı olurlar.Ruslar erməniləri Şimali Qafqazda, xüsusi ilə də Azərbaycanın Naxçıvan və Qarabağ bölgələrində yerləşdirdilər.Ermənilər torpaqlarımızda sığınacaq tapan gündən rahatlığımızı itirmiş, həmişə onlara istəklərinə uyğun güzəştlərə getmişik.Elə həmin acı güzəştlərin nəticəsi də bu gün xalqımız üçün böyük müsibətlərə səbəb olmuşdur.Ermənilərin Qarabağ savaşında dinc əhalinin başına açdıqları ağılasığmaz vəhşiliklər II Dünya Müharibəsində faşistlərin əsrlər üzərində apardıqları qeyri- insani eksperimentlərindən də dözülməzdir.Ermənilərin bu savaşdakı vəhşilikləri bəşəriyyət üçün qorxulu olan erməni faşizmini bir daha sübut etdi.Unutqanlılıq bizi həmişə ağır faciələrlə üzləşdirmişdir.Hələ əsrin əvvəllərində də biz belə faciələrlə dəfələrlə üz-üzə gəlmişik.Qarabağ savaşında erməni daşnakların azərbaycanlı əsirlərin başına gətirdikləri müsibətləri, insanlığa sığışmayan vəhşiliklərin şahidi olmuş adanların öz dillərindən eşitmək daha inandırıcı səslənər.Əsirlərin dediklərinə bircə kəlmə də olsun müəllif tərəfindən əlavələr edilməmişdir.Ermənilər əsir düşmüş əsgərlərimizə aman vermirdilər İsgəndərov Pənah Mənsim oğlu,1957-ci ildə Zərdab rayonunun Sileyli kəndində anadan olub.1993-cü ilin əvvəllərində könüllü cəbhəyə gedib.Laçın, Ağdərə uğrunda gedən döyüşlərdə iştirak edib, göstərdiyi igidliyə görə P.İsgəndərova gizir rütbəsi verilib.“N” hərbi hissəsində rota komandiri olub.O, 1993-cü il dekabrın 25-də Ağdam rayonundakı MərziliYusifcanlıda, Martuni istiqamətində gedən döyüşlərdə yoldaşları ilə birgə xüsusi şücaət göstərib.Ermənilərin hər cəhətdən üstünlük təşkil etdikləri bu qeyri-bərabər döyüşdə igid soydaşlarımız bircə metr də olsun geri çəkilməyiblər.“Öləcəyik, ancaq geri çəkilməyəcəyik” deyən Vətən oğulları son nəfəslərinə kimi qəhrəmancasına vuruşaraq həlak olublar.İsgəndərov dörd yerdən ağır yaralanmasına baxmayaraq döyüş meydanını tərk etməyib.Çoxlu qan itirən Pənah son anda huşunu itrib.O bir də gözlərini iki gündən sonra- dekabrın 27-də ermənilərin hərbi hospitalında açıb.Pənah İsgəndərovun dediklərindən: - Dördüncü güllə qarnımdan dəydi.Bir əlimlə qarnımı tutmuşdum.Sağ əlimlə isə PK-la atəş açırdım.Hiss etdim ki, daha gücüm tükənir, gözlərimə qaranlıq çökür.Bir də gözlərimi açanda ağ xalatlı həkimləri gördüm.Nəfəsi şlanqla alırdım.Əlimi yuxarı qaldırıb onları salamladım.Gördüm ki, həkimlər əsəbiləşdilər və ermənicə söydülər.Mən başa düşdüm ki, bura ermənilərin hospitalıdır.Bundan sonra əlim ixtiyarsız yanıma düşdü.“Demək, məni əsir götürüblər”,deyə düşündüm.Bilirdim ki, ermənilər əsir götürdükləri Azərbaycan əsgərini sağ buraxmırlar.Məni ona görə ayıldıblar ki, məndən nəsə öyrənsinlər.Sonra işimi bitirəcəklər.Ancaq Allah- Təala məni özü amansız ermənilərdən qoruyub saxladı.Ertəsi gün xoşbəxtlikdən QXC-nin nümyəndəsi gəldi.Məni bu vəziyyətdə görüb təcili Xankəndinə- xəstəxanaya götürməyi təkid etdi.Həmin gün QXC-nin nəzarəti altında məni Xankəndinə gətirdilər.Xəstəxanada üzərimdə cərahiyyə əməliyyatı aparıldı.QXC-nin köməyi ilə tam sağalandan sonra məni kamendaturaya apardılar.On gün orada qaldım, necə əsir düşdüyümü soruşdular.Anladım ki, onlar mənim döyüşçü olduğumu bilmirlər.Ona görə də erməni zabitini inandırmağa çalışdım ki, mülki vətədaşam.Bakıda kommersiya işləri ilə məşğul oluram.Ağdama qohumlarımızın ev əşyalarını maşınla aparmağa gəlmişdim.Maşını vurub partlatdılar, iki nəfər qohumum öldü, məni isə qaçanda arxadan güllə ilə vurdular.Ermənilərdən biri tez soruşdu ki, vurulan sarı rəngli maşın idimi?Mən onun dediyini təsdiqlədim.“Səni biz əsir götürmüşük”, - deyə həmin erməni doğru danışdığımı təsdiqlədi.On gündən sonra məni yenidən Martuniyə gətirdilər.Orada ermənilər mənim döyüşçü olduğumu bilirdilər.“Aha, biz səni axtarırdıq”- deyə məni əsir götürən erməni əsgərləri dubinka ilə döyməyə başladılar.Onların fikiri məni döyə-döyə öldürmək idi, amma Qırmızı Xaç buna imkan vermədi.Vəziyyəti hər tərəfli anlayan QXC-nin nümayəndəsi Pyer məni oradan çıxarıb Xankəndindəki həbsxanaya gətirdi.Çünki Pyer başa düşdü ki, Martunidəki ermənilər mənim döyüşçü olduğumu bilirdilər və tezliklə məni öldürəcəkdilər.Həbsxanada olarkən kamera yoldaşlarımla çox danışmağı xoşlamırdım.Ona görə ki, ermənilər bizim söhbətlərimizə qulaq asırdılar.-Sizinlə bir kamerada olan yoldaşlarımızın adlarını deyə bilərsənmi?- Mən onlardan ancaq ikisinin adını deyə bilərəm.Onlardan birinin adı Həsən idi, Füzulidən.İkinci oğlan isə kəlbəcərli Mamedov Novruz idi.- Yemək deyəndə ki, sutka ərzində bir qab qaynadılmış buğdanın suyu, bir də iki barmaq enində qara çörək verirdilər, bir kruşka da su.Sutka ərzində yediyim yemək bundan ibarət idi.-Sizi işlədirdilərmi?- Bəli, bizi Ağdama gətirib, evləri, qəbiristanlığın dəmir hasarlarını, təzə qəbirlərin baş daşlarını sökdürürdülər.Həmin daşların üzünü yonub öz ölənləri üçün baş daşı düzəldirdilər.Bir müddət keçəndən sonra məni həbsxanadan çıxarıb Xankəndindəki avtomobil məktəbində yerləşən erməni batalyonuna gətirdilər.- Ermənilərin “humanistliyi”nin heç şahidi olmadınızmı?- Hansı humanistliyi nəzərdə tutursunuz, onu deyə bilmərəm, mən həqiqətən də bir daha şahid oldum ki, ermənilər türk millətinin bağışlanmaz düşmənidir.Onu da deyim ki, mənim əzablı günlərim həmin batalyona gətiriləndən sonra başladı.Hər gün bizi möhkəmcə əzizşdirirdilər.Sifətimizdən, başımızdan qan axdığını görən ermənilər “Bax, türkün qanını beləcə axıdarlar”,- deyə sevinirdilər.Sonra onlar bizi qanlıqanlı “ovçarka” itlərinin saxlandığı yerə atırdılar.Ermənilər bunu belə izah edirdilər ki, qoy onların itləri də türk qanını tanısınlar, harda türk gördülər, ona hücum etsinlər.“Bizim hətta, itlərimiz də türk qanına susamağı öyrənməlidir”,- deyə erməni dığaları qəhqəhə çəkib gülürdülər.Ermənilərin qəddarlığını sadalamaqla qurtaran deyil, onların azərbaycanlı əsirlərinə qarşı etdikləri qeyri- insani hərəkətləri bütün dünya ictimaiyyətinə çatdırılmalıdır.Bəzən elə olurdu ki, əsirlər qabaqlarındakı buğda suyunu yedikləri zaman erməni əsgəri xoşuna gəlməyən, gözünə pis görünən əsiri qəfildən arxadan taxta və yaxud da odun parçası ilə başından vurub qanını yediyi qaba axıdırdı.Əgər ermənilər bir nəfəri başqa əsirlərə nisbətən hər gün daha çox döyürdülərsə, deməli, həmin adam artıq ölümə məhkum olunubdur.Onlar hər həftə bir əsir öldürürdülər.Ermənilərin bu “qanunu” Şuşa həbsxanasında da icra edilirdi.Bu, təkcə “döyərək öldürmə” üsuluna aid idi.Ermənilər bayramlarında isə mütləq türk başı kəsməliydilər.Onlar həmin bayramlarda əsir düşmüş azərbaycanlını öz övladlarının qəbri üstünə aparıb qəbr üstündə bu “mərasimi” yerinə yetirirdilər.Əsir düşmüş qadın və qızlarımızın başına açdıqları iyrənc hərəkətləri isə dilə gətirmək mümkün deyildir.Açığını deyim ki, “Qırmızı Xaç” olmasaydı, ermənilər bircə nəfər də olsun, azərbaycanlı əsirini sağ verməyəcəkdilər.Onlar QXC-dən bir az çəkinirdilər...Beləliklə, 1996-cı il mayın 10-da 67 nəfər azərbaycanlı əsir, həmçinin mən QXC-nin köməyi ilə uzun sürən cəhənnəm əzabından xilas edildik.Elə şeylər var ki, onları demək mümkün deyil.Ancaq mən 1993-cü il dekabrın 15-də Martuni istiqamətində gedən döyüşlərdə göstərdiyi qəhrəmanlıqlara görə bir nəfəri xüsusi geyd etmək istəyirəm.O, leytenant Əliyev Zaur Novruz oğlu idi.Ölümün gözünə dik baxan, qorxmaz, igid oğlanlardan biriydi.Zaur ailənin yeganə oğlu idi.Həmin il dekabrın 27-də bacısının toyu, yanvarın 1-də isə öz toyu olmalıydı.Döyüşə getməmişdən əvvəl hamımız bir yerə toplaşıb Zauru evlərinə yola salmaq istədik.Ancaq Zaur bizim təklifimizə qəti etiraz etdi.Dedi ki, siz burada vuruşacaqsınız, mənsə toyda yeyib-içib şənlənəcəyəm?Bunu kişiliyimə heç cür sığışdıra bilmərəm.Qoyun bu döyüşdə erməni dığalarının ağız-burnunu əzişdirək, sonra da toy məsələsinə baxarıq.Bu döyüşdə Zaur misli görünməyən qəhrəmanlıq göstərdi.Ermənilər həm sayca, həm də döyüş texnikası cəhətdən bizdən xeyli üstün idilər.Şiddətli döyüş gedirdi.Sıralarımız getdikcə seyrəlirdi.Zaur bütün növ silahlardan atəş açırdı.Döyüş sursatımız qurtarmaq üzrə idi.Ermənilər isə getdikcə irəliləyirdilər.Zaur uşaqlara dedi ki, geri çəkilsinlər.Özü isə döyüş meydanında tək qalacaq və erməniləri ləngidəcək.Amma: “Ölsək də bir yerdə öləcəyik, ancaq geri çəkilməyəcəyik,” - deyə hamısı bir ağızdan dilləndilər.Zaur təkbaşına çoxlu erməni öldürdü.Bundan əlavə, o, bizə yaxınlaşmaqda olan BMP -ni qumbaraatan silahla vurub yandırdı.Elə bu zaman onu çoxdan bəri hədəfə almağa çalışan erməni snayperi öz istəyinə çatdı.Bir andaca Zaurun başı çiyninə düşdü.Mən tez özümü yetirib onu qucaqladım.Həmişə yoldaşlarına: “ölüm məndən qorxur” - deyən Zaur artıq keçinmişdi.İkinci atəş mənim qolumu yaraladı.Məncə, o, döyüşdə uşaqlarımızın hamısı qəhrəmancasına həlak oldu.Biz Zaur kimi Vətən oğullarını heç bir zaman unutmamalıyıq...Cəhənnəmdən qayıtmışlar Sarıyev Əli Zöhrab oğlu 1952- ci ildə Beyləqan rayonu Dünyamalılar kəndində anadan olub.O, Yunan- Roma güləşi üzrə 5 dəfə Azərbaycan çempionu, bir çox Ümumittifaq və Beynəlxalq turnirlərin qalibi və mükafatçısı, metodist müəllim, Azərbaycanın maarif əlaçısı, ali dərəcəli məşqçidir.- 1993-cü il oktyabrın 31-də şəxsi “Jiquli” markalı maşınımda Ağdam rayonunda ermənilər tərəfindən əsir alındım.Mənimlə birgə atam-1925 - ci il təvəllüdlü Sarıyev Zöhrab Abdulkərim oğlu, anam- 1929- cu il təvəllüdlü Sarıyeva Sifeyrə Misir qızı, 1971- ci il təvəllüdlü Paşayeva Gülnarə Yaqub qızı da əsir düşdü.Əsir düşmüş qadınları Xankəndində, kişiləri isə Şuşa həbsxanasına apardılar.Əsirlikdə olduğum 1 il 8 ay 8 gün müddətində ermənilərin azərbaycanlıların başlarına gətirdikləri min cür oyunların, qəddarlığın, vəhşiliyin şahidi oldum.Qəzetinizdə yazdığınız azərbaycanlı əsirlərin ermənilər tərəfindən hansı işgəncələrə, dözülməz müsibətlərə məruz qaldıqları barədə göstərilən faktlar hamısı doğrudur.Mən donuzlara baxırdım.Uşaqlara isə ac-susuz meşədə ağac qırdırırdılar.Axşamlar gətirib yenidən kameraya salırdılar.Bir gün kamera yoldaşlarım mənə donuzlara verilən yeməkdən onlara da gətirməyi xahiş etdilər.Bundan əvvəl bir neçə dəfə donuzlara verilən yeməkdən gizlicə kamera yoldaşlarıma vermişdim.Ancaq növbəti dəfə ermənilər bunu gördülər.Onlar məni atamın gözləri qarşısında vəhşicəsinə döydülər.Sonra isə ayağımdan yerə mıxladılar.Atam mənə baxıb gözünün yaşını sel kimi axıdırdı.Bundan sonra məni yaralı vəziyyətdə yarıya kimi su ilə doldurulmuş zirzəmiyə saldılar.Ayağım şişməyə başlamışdı.Həmin vaxt Qırmızı Xaçın nümayəndələri olmasaydı, elə oradaca öləcəkdim.Ermənilər ağır yaralı əsirləri Qırmızı Xaçdan gizlədirdilər.Yoldaşlarım mənim barəmdə onlara məlumat verəndən sonra ermənilər məni zirzəmidən çıxartmalı oldular.Ertəsi gün QXC-nin nümayəndələri bir neçə xəstə əsirlə birlikdə məni Xankəndindəki xəstəxanaya apardılar.Orada üzərimdə ağır cərrahiyyə əməliyyatı aparıldı...1995-ci il iyulun 8-də QXC-nin köməyi ilə cəhənnəm əzabından azad oldum.Sarıyev Zöhrab Abdulkərim oğlu, 1925- ci ildə Beyləqan rayonun Dünyamalılar kəndində anadan olub.1993-cü il oktyarbın 31-də Ağdam rayonunda əsir düşüb.1994-cü il aprelin 8-də QXC-nin köməyi ilə əsirlikdən azad edilib.- Əsir olduğum müddətdə ermənilər tərəfindən həyatımda görmədiyim vəhşiliklərin, amansızlıqların şahidi oldum.Əsirlərimizin başlarına gətirdikləri dözülməz işgəncələr barədə qəzetinizdə ətraflı yazmışdınız.Onu da qeyd edim ki, ermənilər əsirlərlə elə rəftar edirdilər ki, bunları dilə gətiriləsi deyil.Onlar bizim ölüləri də təhqir edirdilər.Bizi Azərbaycan qəbiristanlıqlarına aparıb oradakı yaxşı baş daşlarını sökdürüb maşınlara yığdırırdılar.Bunlarla ürəyi soyumayan ermənilər cavan rəhmətə getmiş soydaşlarımızın qəbirlərini sökdürməyə məcbur edir, meyitlərin qızıl dişlərini çıxardırdılar.Abutalıbov Mikayıl Musa oğlu, 1955-ci il avqustun 16-da Kəlbəcər rayonunun Bozlu kəndində anadan olub.1993-cü ilin aprel ayında Kəlbəcərin işğalı zamanı əsir düşüb.- Mən 1970-ci ildən Bərdə rayonunun Qaradəmirçi kəndində traktorçu işləyirəm.Kəlbəcərin işğal olunması xəbərini eşidəndə qohumlarımdan xəbər tutmaq üçün oraya getdim.Onu da deyim ki, mən Kəlbəcərdə qalan 9 yaşlı oğlum, əmim Lətif, əmim yoldaşı Namazova Xəzangülü, xilas etməkdən ötrü bacanağım Məmmədov Novruz və yeznəm Mirzalıyev Kamalla birlikdə oraya getməyi qərara aldıq.Mən əvvəlcə onların getməsinə etiraz etdim.Kəlbəcər yolunda hamımız ermənilər tərəfindən əsir götürüldük.Biz erməni daşnakların əsirlərimizə verdikləri görünməmiş işgəncələrin, qəddarlıqların, iyrənc vəhşiliklərin, əxlaqsızlığın şahidi olduq...Əsirlikdə olduğum müddətdə həytımda görmədiyim və ağlıma belə gətirə bilmədiyim hadisələrin şahidi oldum.Ermənilərin azərbaycanlı əsirlərin, xüsusilə əsir düşmüş döyüşçü əsgərlərin başlarına gətirdikləri amansızlıqları və qeyri-insani hərəkətləri öz gözlərimlə gördüm.Bəzən elə an olurdu ki, öz əzablarımı unudurdum.Şuşa həbsxanasında olarkən bizi meşəyə ağac qırmağa aparırdılar.Səhərdən axşama kimi işləyirdik.Axşam həbsxanaya gətirəndə həyətdə bizi sıraya düzüb möhkəmcə döyürdülər, sonra da “indi axşam yaxşı yatarsız”- deyə kameralara salırdılar.Uşaqların çoxu səhərə çıxmır, elə kameradaca həyatla vidalaşmalı olurdular.Bir epizodu heç vaxt unuda bilmirəm.Bir gün bizi maşına yığıb bir erməni qəbiristanlığına gətirdilər.Ermənilər dedi ki, onların bu gün bayramıdır.Ona görə də burada bir Azərbaycan əsgərini qurban kəsəcəklər.Onun ətindən isə biz hamımız qurban əti kimi yeməliyik.Əclaflar dedikləri kimi də etdilər.Cavan, cüssəli bir əsgəri qəbirlərin birinin üstündə kəsdilər, bizi də ətini yeməyə məcbur etdilər.Bütün bunlara dözmək olmurdu.Qaçmaq üçün imkan axtarırdım.Sonra məni bir neçə əsirlə bərabər işləmək üçün Xocalıya gətirdilər.Nəyin bahasına olursa-olsun buradan qaçmağı planlaşdırdım.1994-cü il iyulun 14 -də Xocalıdan qaçdım.14 gün gecələr yol gedib, gündüzlər gizlənirdim.Bu müddətdə yediyim quru meyvə və ot olub.On dörd gündən sonra mən Daşkəsən rayonuna gəlib çıxdım.Onu da deyim ki, əsir düşməmişdən əvvəl 106 kq çəkim var idi, evə qayıdanda isə 64 kq idim...Məmmədov Novruz Qurban oğlu: -...Bizi səhərdən axşamadək ac-susuz işlədirdilər.Hər gün döyürdülər.İşgəncələrə dözməyib 4 nəfər adam əsirlikdən qaçmağı qərara aldıq.Mikayıla bu cəhənnəm əzabından qaçıb xilas olmaq nəsib oldu.Biz isə minalanmış sahəyə düşdük.Yoldaşımın biri minaya toxunub öldü.Aydının isə qılçasının birini apardı.Mən isə daha irəli gedə bilmədim.Ermənilər bizi yenidən tutdular.Əgər adlarımız QXC-nin siyahısında olmasaydı, onlar bizi dərhal öldürəcəkdilər.Mənə verilən işgəncələrdən sonra gündə bir neçə dəfə ölüb yenidən dirilirdim.Döyülməkdən axşamlar uzana bilmirdim, sümüklərimin ağrısından gözlərim yumulmurdu.Ağrılardan tez-tez bayılırdım.Bəzən isə onlar mənə elə dərmanlar verirdilər ki, başım keyləşirdi.Bundan əlavə onlar damarlarımıza şprislə nəsə vururdular.Bundan sonra heç bir şey hiss etmirdik, heç bir şey xatırlamırdıq.Sonradan öyrəndik ki, ermənilər bu dərmanlarla hafizəmizi korlayıb, buradakı gördüklərimizi xatırlaya bilməyək və ya kiməsə söyləməyək.“Son söz” qəzeti, 1998-ci il İnam ocağı İnsan yer üzünün əşrəfi olduğuna görə onu təbiətin nadir incisi hesab edirəm.O eyni zamanda kainatda yeganə varlıqdır ki, onun tam öyrənilməsi və dərk edilməsi mümkün deyildir.İnsanın sirrini ancaq onu yaradan bilir.Allah- təalanın yaratdığı bu məxluq həqiqətən də, yer üzündəki ən sirli möcüzələrdən biridir.Təsadüfi deyil ki, Qurani - Kərimin Furqan surəsinin ilk 20 ayəsi insan haqqındadır.Görkəmli ingilis yazıçısı Mark Tven insan barəsində yazırdı: “Hər bir insan aya bənzəyir, onun görünməyən ( işıq düşməyən) tərəfi vardır ki, onu heç kəsə göstərmir və ancaq özü görə bilir”.Buna görə hansısa bir adam haqqında söz deyərkən əvvəlcə həmin şəxsi öz süzgəcindən keçirməlisən, onun danışığı, hərəkəti, rəftarı, zahiri görkəmi və daxili aləmi ilə nə dərəcədə eyniyyət təşkil etməsini hiss etməlisən, duymalısan.İmamirə xanımla tanışlığımız redaksiyada olmuşdu.Onun adamlarla həddindən artıq səmimi, mehribancasına danışığı və birdən-birə qarşısındakına kəskin, aqressiv reaksiya verməsi bir psixoloq marağı ilə məndə onun üzərində gizlicə müşahidə aparmaq həvəsi oyatdı.Gördüm ki, İmamirə xanımın bəzi hərəkətlərində və tanımadığı müsahibi ilə ünsiyyətə girməsində qeyri- adilik var.Onun bu cür hərəkətləri bəzilərinə gülməli gəlirdi və o, müsahibini tərk edəndən sonra onun ardınca ironiya ilə danışırdılar.Düzü, bu mənə təsir etdi.Bir dəfə dözə bilməyib, İmamirə xanıma rişxənd eləyən cavan bir qızın dediyi sözlərə görə məzəmmət etdim.Dayaz düşüncəli adamlar həmişə başqaları barədə qeyri-obyektiv fikirlər söyləyir.Çünki həmin adamın qarşısındakını dərk etməsi, başa düşməsi üçün intellekt səviyyəsi ona imkan vermir.Və günlərin birində İmamirə xanımın birdən-birə mənim barəmdə çox dəqiq və danılası mümkün olmayan bir fikri üzümə deməsi bu xanım barədə düşüncələrimi təsdiq etdi.Bir daha əmin oldum ki, bu xüsusiyyəti insanda görmək yalnız İlahi qüvvəyə malik vergili adamlara nəsib ola bilər.Əlbəttə ki, bu cür adamları Allah- təalaya sonsuz məhəbbət duyğusu bəsləyən, gecə-gündüz onu Yaradanı vəsf etməkdən yorulmayan, nadanları haqqın dərgahına üz tutmağa sövq edən, pis əməllərdən çəkindirən, amalı dara düşmüş insanlara təmənnasız kömək əlini uzadan, xeyirxah, nəcib əməlləri ilə kimsəsizlərə ümid çırağı yandıran müqəddəslərdən hesab etmək olar.İmamirə xanımın ötəri də olsa, mənə göstərdiyi “Balaxanım ocağı” adlı kitabda anasının adına Qazaxda müqəddəs bir torpağın olması barədəki bilikləri əxz edəndən sonra bir daha düşünməyə məcbur oldum.İmamirə xanım qarşımda dayanıb dedi: “Bilirəm, kitab yazırsan.Nə olar bir kitab da Balaxanım ananın ocağından yaz da...Onda ocaq sənin işlərinə kömək edər”.Düzü, həmin vaxt əlimdə işim çox idi, növbəti kitabımı çapa hazırlayırdım.Amma İmamirə xanıma söz verdim ki, əlimdəki kitabı nəşr etdirdikdən sonra ocaq haqqında mütləq yazacağam.Həmin söhbətdən bir həftə keçəndən sonra yenə də İmamirə xanımla görüşdük.O dedi: “Yadında saxla, ocaqdan yazmadın.Müqəddəs Balaxanım ananın ruhu daim mənimlədir.O, məni qoruduğu kimi sizləri də qoruyur.Belə bir adamdan niyə yazmırsınız, niyə ocağa tərəf bir addım gəlməkdən çəkinirsiniz?Əgər siz ona tərəf bir addım gəlsəniz, ocaq sizə tərəf iki addım gələr”.Mən həmin anda İmamirə xanıma heç bir söz demədim.Dedim, görüm daxilən keçirdiyim təlaşı (əlbəttə, bunu özümdən başqa heç kəs bilmirdi) bu dəfə o, hiss edəcək, ya yox.Ondan ayrılıb sakitcə öz otağıma girdim və qapını da örtdüm.Bir azca özümlə baş-başa qalmaq istəyirdim.Onu da xatırladım ki, İmamirə xanımla ilk tanışlığımız vaxtı onun barəsində qəzetdə yazı dərc edilməsini istəyəndə, mən müxbirlərdən birinə tapşırmışdım ki, xanımın arzusunu yerinə yetirsinlər.Növbəti saylarımızın birində İmamirə xanım və Balaxanım ananın ocağı barədə qəzetdə maraqlı bir yazı verdik.Ancaq bu dəfə İmamirə xanım təkid edirdi ki, onun haqqında mən yazım.Həmin vaxt otaqda başımı əllərimin arasına alıb dərin fikirə getmişdim.Elə bu zaman qapı açıldı, İmamirə xanım içəri girdi: - Ölüm, (O, xatirini çox istədiyi adamlara belə müraciət edirdi -C.Z.) mən səni başa düşürəm.Sən indi çox çətin vəziyyətdəsən.Təmiz oğlansan, adamlara tez inanırsan, ona görə də həmişə aldanırsan.Hamıya kömək etmək istəyirsən, amma elə şeylər var ki, o sənin imkanın xaricindədir.Özün barəndə çox az düşünürsən.Dostların sənin xətrini çox istəyir.Onlar sənə kömək etməyə hazırdılar.Sadəcə olaraq, sən utanırsan, çəkinirsən...Mən sənə kömək edəcəyəm.Anamın ruhu özü sənin bağlı yollarını açacaq.Sənin haqqında yuxarılarda danışırlar, tezliklə onlarla görüşəcəksən.Həqiqətən iki gündən sonra vəzifəli bir şəxs məni yanına dəvət edərək, düşdüyüm vəziyyətdən çıxmaq üçün mənə kömək etmək istədiyini bildirdi.Həmin şəxs mənə münasib bir iş təklif etdi.Mən tərəddüd etmədən bu təklifi qəbul etdim.Mən sakitcə dayanıb İmamirə xanıma baxırdım, sanki sehrlənmişdim.O, mənə yaxınlaşıb əlləri ilə başımı dönə-dönə ovxaladı, kürəyimə əlini çəkdi.Ondan sonra özümdə bir yüngüllük hiss etdim.Gördüm ki, İmamirə xanım həm də böyük ürək sahibidir.Onun xeyirxah qəlbi daim insanların üzünə açıqdır.Mən elə bilirdim ki, İmamirə xanım məndən inciyib.Sonradan dostum, qardaşım, eyni zamanda həmkarım Akif Şahverdiyevin İmamirə xanım haqqında kitab yazdığını eşidəndə çox sevindim və həm də ürəyimdəki narahatçılığa son qoyuldu.Balaxanım ananın ocağından və onun xeyirxah varisi İmamirə xanımdan asılı olmayaraq qəlbən, ruhən Balaxanım ananın müqəddəs ocağına böyük inam bəsləyəcəyəm.Qoy, bu ocağın istisi daş qəlbli insanların ürəklərini qızdırsın, onların könüllərində əlsiz-ayaqsızlara, kimsəsizlərə qarşı rəhm, mərhəmət hissi oyatsın, işığı isə qaranlıq qəlbləri, yolları nura boyasın.“Senzura” qəzeti, 14 may 2009 - cu il.Nadir kəşfin müəllifi azərbaycanlı qadındır Yer üzünün əşrəfi sayılan insan yarandığı gündən öz zəkası, ağlı, düşüncəsi, yaratdığı möhtəşəm ədəbi- mədəni abidələri, elmi kəşfləri ilə həmişə bəşəriyyəti heyrətə salmışdır.Bu da onun zəkasının intəhasızlığını bir daha sübut edir.Möcüzələr yaradan insanın həqiqətən də dərkedilməzliyinə şübhə ilə yanaşılmasına heç bir əsas qalmır.Bu gün dərin zəka sahiblərindən birini, gənc olmasına baxmayaraq, dilçilik sahəsində 400 çap vərəqi, həmçinin artıq 5 cildlik əsəri ilə elm aləmini heyrətə salan, Evrika Beynəlxalq Linqvistik Elmi Araşdırmalar Mərkəzinin prezidenti Qənirə xanım Bəyzadəni oxucularımıza təqdim etmək istəyirik.Gənc tədqiqatçı- dilçinin “Mətn sintaksisinin aktual problemləri” adlı 10.000 səhifəlik, 5 cildlik elmi əsəri tam hazırdır.Bu, 5 cildlik elmi əsərin “Mülahizələr, isbatlar, sübutlar” (I cild, 800 səhifə) və “Mətn sintaksisinin problemlərinə bir nəzər” (II cild, 460 səhifə) iki cildliyi artıq işıq üzü görüb.Dilçilik sahəsində tanınmış alim, filologiya elmləri doktoru, professor Ağamusa Axundov Qənirə xanımın araşdırmalarını elm aləminə indiyə qədər məlum olmayan, tamamilə yeni keyfiyyətli- abstract- konkret vahid kimi frazafövqü vahidin bütünlüklə insan təfəkkürünün inkişafının “sıçrayışına” səbəb ola biləcək bəşəri xidmt olduğunu vurğulayır.Professorun fikrincə, Beynəlxalq miqyasda “Mətn dilçiliyi” sahəsində ilk kamil konsepsiya Qənirə xanım Bəyzadənin 5 cidlik əsərində formalaşdırılır.Bu, 20-30 ilin tədqiqatının məhsuludur.Bu baxımdan Qənirə xanım zamanı ən azı 60-70 il qabaqlamışdır.Gənc tədqiqatçının yaratdığı bu konsepsiya BMT xətti ilə Beynəlxalq aləmə yayılacaq, daha doğrusu, YUNESKO- nun “Elm, təhsil, mədəniyyət” üzrə inkişaf proqramının son bəndləri məhz həmin elmi istiqamətə görə qurulacaq.Qənirə xanımın fikrincə, insan təfəkkürünün inkişafı elə həddə çata bilər ki, o özü bilgisayar səviyyəsini ötüb keçər.Yeni keyfiyyətli abstract-konkret vahid fizika, riyaziyyat, fəlsəfə, məntiq, psixologiya və s.elm sahələrinin tamamilə yeni aspektdən tədqiq edilməsini də reallıq qarşısında qoyur.Belə olarsa, insanla bilgisayar heç bir əlavə vasitə olmadan üzüzə ünsiyyətdə ola bilər.Bu da bəşəriyyəti düşündürən ən böyük problemlərdən biridir.Qənirə xanım artıq 5 vahid kəşf etmişdir.Yuxarıda qeyd etdiyimiz bir vahid insanı bilgisayarın qulu olmasından necə xilas etməyin elmi yollarından bəhs edilir.Qalan dörd vahidin hərəsi öz çərçivəsi dairəsində dil yarusunda yerləşdiyi kimi insan təfəkkürünün inkişafında məqamına görə rolu var.Tədqiqatçının fikrincə, insanın öz-özünün dərki ilk məktəb illərindən başlayır.Tədrisin başlanğıcı da əlifbadan, qrammatikanın öyrənilməsindən, yəni dil yaruslarının bir-bir tədrisindən sayılır.Bu baxımdan Qənirə xanımın tərtib etdiyi dil strukturu uşaqların obyektiv gerçəkliyi daha dərindən qavraması üçün tutarlı dəlil ola bilər.Onu da qeyd edək ki, 10 min səhifəlik bu əsərin Ginnesin “Rekordlar”ı kitabına düşməsi ehtimalı var.Elmi fundamental tədqiqat əsərlərinə görə akademik Yusif Məmmədəliyev adına mükafata layiq görülmüş Qənirə xanım Bəyzadə, həmçinin “Kitabi-Dədə Qorqud dastanlarında frazafövqi vahidlərin antisinasiyası” və “Dədə Qorqud dünyası, müdriklik dünyası” adlı kitablarını “Kitabi-Dədə Qorqud”un 1300 illik yubileyinə hədiyyə etmişdir.Qənirə xanım eyni zamanda gözəl şairə, gözəl dramaturq və gözəl dizaynerdir.Onun “Oğurlanmış yuxu”,“Bir qəlbin himni”, “Ümid ver” şeirlər kitabı artıq Oklahoma (ABŞ) universitetinin müəllim və tələbələri tərəfindən müzakirəolunmuşdur.Şeirlərində insan saflığı, nəcibliyi, mərdliyi, xeyirxahlığı, dostluğu tərənnüm edən Qənirə xanım eyni zamanda riyakarlığa, təmənna güdməyə qarşı barışmazdır.Qənirə xanımın bu yaxınlarda Amerikada “Nəğməm sərili qaldı” şeirlər kitabı nəşr olunmuşdur.O, Oklahoma (ABŞ) universitetinin professoru, şairə, etnoqraf, arxeoloq, rəssam və iş adamı Suzan Smitlə yaradıcılıq əlaqələrinə görə ən yaxın rəfiqədir.Bu qiyabı görüş Qənirə xanım Bəyzadənin çapdan çıxmış “Mətn sintaksisinin problemlərinə bir nəzər” ikicildliyi və yuxarıda adları çəkilən şeirlər kitabları vasitəsilə olmuşdur.Elmi və bədii yaradıcılığına məftun olmuş Suzan Smit Qənirə xanımı görmək üçün 20 günlük Bakıda səfərdə olmuşdur.Bu müddət ərzində hər iki şairə bir-birini daha yaxından tanımış və bir çox elmi və ədəbi diskussiyalarda iştirak etmişlər.Suzan Smit görüş zamanı qeyd etmişdir ki, Qənirə xanımın siyasi motivli şeirlərinə Amerika bəstəkarları musiqi yazmış, klip çəkmişlər.Onlar belə fikrə gəliblər ki, Suzan Smitin şeirlərini Azərbaycan dilində çap etsinlər.Həmkarlar eyni zamanda birgə yaradıcılığa məşğul olmağa da razılıq veriblər.Onlar birlikdə “Eyni planetin ayrı-ayrı qitələrinin eyni düşüncə tərzi” adlı yeni fəlsəfi- psixoloji esse yazmağı qərara alıblar.Qənirə xanım həm də Amerikanın müxtəlif ştatlarının universitetlərində mühazirələr oxumağa dəvət olunub.Azərbaycanlı xanım dünyanın müxtəlif ölkələrindən orada yaşamaq təklifi alsa da, bu şirnikləndirici təkliflərdən imtina etmiş, “Heç kimin küncünə qısılmaram” cavabını vermişdir.Əksinə, o özü xarici həmkarlarını Azərbaycanda onun rəhbərliyi altında tədqiqat aparmağa, pedaqoji istiqamətli kurslar keçməyə dəvət etmişdir: “Bir halda ki, yaratdığım konsepsiyaya dünyanın ehtiyacı var, qoy onlar mənim Vətənimə buyursunlar.Vətənim heç bir ölkədən əksik deyil, bütün iqtisadi çətinliklərə baxmayaraq, biz də istənilən şəraiti yaratmağa qabilik”,- demişdir.Bu mərkəzin yaranma səbəblərindən biri türkdilli ölkələrdə, o cümlədən Şərqdə Qərbi Avropa və ABŞ- a nisbətən social elmlərin inkişaf səviyyəsinin xeyli aşağı olması, dilçiiyin son sahələrinin heç birinin müstəqil elm sahəsi kimi öyrənilib tədris edilməməsidir.Qənirə xanımın fikrincə, mərkəzin fəaliyyəti 3-4 istiqamətdə: elmi-tədqiqat (ilk illərdə dilçiliyin və ədəbiyyatşünaslığın tamamilə öyrənilməyən sahələrindən, sonra isə bütövlükdəsocial elm sahəsinin müxtəlif elm sahələri ilə differensiyası və inteqrasiyası tələbini əsas götürmək); təhsilin müxtəlif pillələri üzrə adı çəkilən sahələr üzrə pedaqoji kadrların hazırlaması; elmi-metodik məcmuə, kitablar, bülletenlərin nəşri; konsepsiyaya uyğun olaraq “təfəkkürün sıçrayışı”proqramı üzrə müxtəlif pilləli tədris müəssisələrinin fəaliyyətinə nail olmaq və özünü maliyyələşdirmək üçün müvafiq yardımçı fəaliyyət dairələrini qura bilmək istiqamətində qruplaşmalıdır.İlkin mərhələdə isə tədqiqat və pedaqoji təkamülü işlərlə yanaşı, qeyri-adi istedadlı yetim uşaqlar üçün (əsasən şəhid balaları nəzərdə tutulur) internat- məktəbi açmaq nəzərdə tutulur.Bu danılmaz həqiqətdir ki, hər hansı bir dövrdəki elmi kəşfin bütünlüklə qavranılması, mahiyyətinin olduğu kimi açıqlanması və qiymətləndirilməsi uzun bir tarixi zaman tələb edir.Qənirə xanımın kəşf etdiyi vahid və bütünlükdə yaratdığı konsepsiya artıq mütəxəssislər tərəfindən “Bəşəriyyətə kosmik təfəkkürün inkişafı yollarını aşkarlayan” bir kəşf və konsepsiya kimi öz qiymətini almışdır.Məlum həqiqətdir ki, bi konsepsiyanın beynəlxalq miqyasda yayılması və qəbul olunması dərsliklərlə yanaşı, tədqiqat aspektinin də (dilçiliyin) dəyişməsi ilə nəticələnəcəkdir.Sözün əsl mənasında bu istiqamətdə “inqilab” olacaqdır.YUNESKO-nun Dilçilik Departamentinin direktoru Jozer Potun Azərbaycan Xarici İşlər Nazirliyinin YUNESKO üzrə baş katibi Ramiz Abutalıbov cənablarına ünvanlandığı məktubda deyilir: “Cənab, mən sizə 18.02.99-cu il tarixli məktubunuza və həmçinin dilçi- tədqiqatçı Q.Bəyzadənin “Mətn sintaksisinin problemlərinə bir nəzər” adlı ikicildli əsərinə görə öz təşəkkürümü bildirirəm.Sizə məlum olduğu kimi, YUNESKO çoxcildli təhsilin xeyrinə olaraq müxtəlifyönlü mədəniyyət və dilçilik sahəsində, az işlənən dillərin qorunub saxlanılması hərəkatının gücləndirilməsində həmişə böyük iş aparır.YUNESKO müəllifin mətn sintaksisinin problemlərinin və mətn komponentlərinin araşdırılmasındakı elmi dəqiqliyə onun özünün cümlə problemlərinə orijinal baxışı kimi yüksək qiymətləndirir.Bu əsər özü əsl möcüzədir.Frazafövqi vahidin kəşfi Bəşəriyyətə illər boyu fayda verəcək.Yeni vahidlərin kəşfi ilə dilçilikdə “yeni era” başlayır.YUNESKO xətti ilə bütün bunları dünyaya yayamaq üçün mütləq əməkdaşlıq etməliyik.Gələcək nəsillər bu kəşfin dolğun qiymətini verəcəklər.Bu məqsədlə biz onun təkliflərini və dünyada ilk kamil bir konsepsiya kimi bu böyük möcüzə olan beş cildliyi səbirsizliklə gözləyirik.Xanım Q.Bəyzadə tərəfindən bizə təqdim olunan, təfəkkürün inkişafı məqsədini güdən bu kamil konsepsiya münasibəti ilə Sizi təbrik etmək istəyirəm.Bu möhtəşəm müvəffəqiyyət münasibəti ilə bütün Azərbaycan xalqını təbrik edirik!” Xanım Q.Bəyzadənin gələcək planları daha genişdir.O, “Sinonimlik və paralelizm dilçilik müstəvisində”, “Psixolinqvistika… semantic anlamın bəzi məqamları” kitablarını isə bitirmək üzrədir.Tədqiqatçının “Ana qatili” mənzum faciə dramı olub və İranda hər iki dildə tamaşaya qoyulması planlaşdırılıb.Qənirə xanım hazırda tarixi pyes və film ssenarisi üzərində işləyir.O, həyatda hər şeyi olduğu kimi - riyasız, boyasız görməyi xoşlayır.Qənirə xanım həmişə şirin xəyallardansa, acı həqiqəti qarşılamağı üstün tutur.O, insanlarda əxlaq saflığını, mərdliyi, nəcibliyi, iradəliyi, hər kəsin özünə görə “böyüklüyünü” qorumasını yüksək qiymətləndirir.Onun yaltaq adamları görən gözü yoxdur.Elm aləmini öz kəşfi ilə heyrətə salan gənc dilçi-tədqiqatçı Qənirə xanım Bəyzadəyə bundan sonar da yeni-yeni yaradıcılıq uğurları arzulayırıq.“Axşam” qəzeti, 20 yanvar 2001 - ci il.Ailədaxili münaqişələr və onların aradan qaldırılması Ailədaxili münaqişələrin baş verməsindən öncə ailə daxilində psixoloji iqlimin nə yerdə olduğunu müəyyən etmək vacibdir.Çünki ailədaxili münaqişənin yaranmasının ilkin səbəbləri ailədə psixoloji iqlimin pozulması zamanı baş verir.Yəni ailədə hər hansı bir münaqişə yaranarkən ilk növbədə ailədəki psixoloji mühiti analiz etmək lazımdır.Ailənin psixoloji iqlimi dedikdə ərlə arvadın, valideynlərlə uşaqların, uşaqlarla uşaqların qarşılıqlı münasibətlərin xarakteri nəzərdə tutulur.Ailədaxili münasibətlər də öz növbəsində ailənin psixoloji iqlimini əks etdirir.Məsələn, ailədə baş vermiş hər hansı xoşagəlməz hadisə ailədaxili münasibətlərdə istəristəməz soyuqluq yaradır, ailədaxili münasibətlərdə narazılıq baş verir.Ailənin psixoloji iqliminə həm də başqa amillər də təsir göstərir ki, bunun nəticəsində də ailədə qanqaraçılıq, əhval-ruhiyyənin pozulması, bədbinlik yaranır.Ailə daxilində sanki bir durğunluq yaranır, hər kəsdə özünəqapanma prosesi baş verir.Bu hal günlərlə, hətta həftələrlə davam edə bilər.Bu kritik vəziyyətdən çıxmaq üçün ailə başçısının üzərinə böyük məsuliyyət düşür.Çünki ailənin əsas aparıcı və qərarverici şəxsi ər hesab olunur.Əlbəttə, bu demokratik prinsiplərlə idarə olunan ailələrə şamil olunmur.Bu avtoritar qaydalarla idarə olunan ailələrə aiddir.Ailə münasibətləri möhkəm təməl - yəni qarşılıqlı sevgi, qarşılıqlı hörmət və rəğbət, qarşılıqlı inam, etibar, vəfa, qarşılıqlı güzəşt və s.üzərində qurulmayıbsa, o zaman ailədaxili psixoloji iqlimin pozulması nəticəsində həmin ailədə ərlə arvad arasında soyuma, bir-birindən uzaqlaşma, birbirini günahlandırma, təqsiri kimsə boynuna almağa çalışmaması və evdə yersiz söhbətlərin günlərlə davam etməsi halları baş verir.Və belə hadisələr hətta sonda ərlə arvadın boşanmasına səbəb ola bilər.Ailədaxili psixoloji iqlim hər bir ailə üçün həyati əhəmiyyət kəsb edir.Ailədə əlverişli psixoloji iqlimin yaranması üçün ilk növbədə ərin üzərinə böyük məsuliyyət düşür.Çünki ər ailədaxili nizam-intizamı, davranış qaydalarını, səmimi münasibətlərin formalaşdırılmasını, bir-birinə hörmətlə yanaşmanın, qarşılıqlı anlaşmanın, emosional halların tənzim olunmasının təmin edilməsinə nəzarət etməlidir.Ailədə ərin özünə qarşı tələbkarlığı ailənin digər üzvlərinə qarşı eyni münasibətdə olduğunu sübut etməlidir.O, bunu ailədaxilində özünün rəftar və davranışında göstərməlidir.Yəni hər şeydən öncə, valideyn ailədə övladları üçün bir nümunə olmalıdır.Çünki uşaqların tərbiyəsi ailədə valideynlərdən çox asılıdır.Demək, ailədə əlverişli psixoloji iqlimi ilk növbədə ər və arvad yaratmalıdır.Psixoloqların fikrincə, ailədə psixoloji iqlimin yaradılmasında ana daha fəal rol oynamalıdır.Çünki ailə daxilində yaranan emosional münasibətlərin mərkəzində məhz ana dayanır.Ana ataya nisbətən övladlarını daha yaxşı başa düşür, onlarla daha asan dil tapmağı bacarır.Ailədə qarşılıqlı hörmət və tələbkarlıq, qarşılıqlı etimad və kömək normal olmalıdır.Bu hallar ailədə movcud deyilsə, o zaman həmin ailədəki əlverişli psixolji iqlimdən söhbət belə gedə bilməz.Ailədə xırda məsələlər üzündən yersiz sözsöhbətin yaranması, tərəflərin bir-birini günahlandırması, kiminsə güzəştə getməməsi, hətta bu zaman tərəflərin bir-birini təhqir etməsi səviyyəsinə qalxması ailədə psixoloji iqlimin korlanmasına zəmin yaradır.Belə hallar adətən uğursuz ailələrdə, yəni təməli möhkəm olmayan ailələrdə tez-tez baş verir.Ancaq möhkəm təməl üzərində qurulmuş ailələrdə, yəni uğurlu ailələrdə belə hallarda qarşılıqlı güzəşt, nöqsanlara dözmək, bir-birini səbrlə dinləməyi bacarmaq, hər iki tərəfin öz səhvini başa düşməsi, bir-birinin şəxsiyyətinə hörmət etməsi, bir-birinə qayğı ilə yanaşması halları ilə qarşılaşırıq.Hər bir ailədə xırda da olsa söz-söhbət, kiçik münaqişələr olur.Bəzən elə başa düşünülür ki, bu münaqişələri asanlıqla həll edə bilən insanların hamısı möhkəm səbrə, güclü iradəyə, geniş dünyagörüşünə malik, özünə güvənən, cəsarətli şəxslərdir.Ancaq bu hər zaman belə olmur.Bildiyimiz kimi ailədaxili problemləri asanlıqla həll etmək hər zaman mümkün olmur.Problemləri həll etməyin əsasında ilk olaraq tərəflər arasındakı danışıqlar, məsələləri aydınlaşdırma, bir-birini səbrlə dinləmə durur.Əsəbləşmədən, təmkinlə, qarşılıqlı anlaşma yolu ilə, tərəflər arasında mövcud olan möhkəm etibar hissini əldə əsas tutaraq münaqişəni, yaranmış problemi həll etmək mümkündür.Bu zaman tərəflərin bir-birinə güzəştə getmək bacarığını və istəyini hökmən nəzərə almaq lazımdır.Ancaq bəzi hallarda tərəflər ailədə baş verən münaqişə və problemlərin həllinə laqeyd yanaşaraq onun daha da dərinləşməsinə rəvac verirlər.Bu zaman tərəflərin heç birisi öz səhvini görmək istəmir və birbirlərinə güzəştə getmirlər.Belə olan halda ailədaxili ziddiyyət daha geniş vüsət alır, onun həll edilməsi müşkül məsələyə çevrilir.Bu vaxt yeganə çıxış yolu tərəflərdən birisinin hökmən güzəştə getməsi vacibdir.Güzəştə getməyin ən əsas xüsusiyyətlərindən biri qarşı tərəfə səhv etmək imkanını tanımaqdır.Onun üzərinə çox getməmək gərəkdir.Qarşı tərəfin hərəkətini qınamaq, ona şübhə ilə yanaşmaq, onda səhv axtarmağa cəhd göstərmək yersiz hesab edilməlidir.Əks təqdirdə gələcəkdə bu qarşı tərəfin daha böyük səhvlər etməsinə şərait yaradar.Onu da unutmamalıyıq ki, həyatda səhvsiz adam, ideal insan yoxdur.Mütəxəssislərin fikrincə, ailədaxili münaqişələrin yaranmasında kişilərin işsizliyi, qadınların cəmiyyətdəki rolunun artması böyük rol oynayır.Bu günə kimi azərbaycanlı ailələrdə adətən əməyin ənənəvi bölgüsü aparılıb.Yəni ər işləyib evə pul gətirir, arvad isə evdə uşaqların tərbiyəsi və ev işləri ilə məşğul olur.Ev işlərində və uşaqların tərbiyəsi ilə kişilərin az məşğul olması və ya heç məşğul olmaması da ailədaxili münaqişələrə, gərginliyə, yersiz söz-söhbətlərə, incikliklərə gətirib çıxarır.Ailə münaqişələri öz səbəblərinə görə fərqlənir.Onlardan ən önəmliləri aşağıdakılardır: ailə üzvlərinin özünüifadə etməsi azadlığının məhdudlaşdırılması; - ailənin qəbul etdiyi davranış normalarından kənara çıxması; - ailədə əks meyllərin, əks maraqların meydana çıxması; - ailədə tərəflərdən kiminsə tələbatının ödənilməməsi; - ailənin avtoritar formada idarə edilməsi; - ailədə maddi problemlərin mövcudluğu; - ailəyə kənar müdaxilənin olması; - ailədə qısqanclığın və xəyanətin sezilməsi; - ailədə qarşılıqlı güzəştin olmaması; - ailədə tərəflər arasında təkəbbürlülüyün olması; - ailədə tərəflərin ailə məsuliyyətini lazımınca dərk etməmələri; - ailədə tərəflər arasında qısqanclıq hissinin güclü olması; - ailədə maddi və mənəvi təlabatlara kəskin ehtiyac duyulması; - ailədə tərəflərin seksual disharmoniyası və s.Ailədaxili münaqişələrin baş verməsində özünü qiymətləndirmənin də rolu az deyildir.Çünki tərəflərdən hər hansı biri ailədə özünü yüksək qiymətləndirirsə, bu zaman ailədə istər-istəməz narazılıq yaranır.Ər özünü yüksək qiymətləndirirsə, bu halda evdə ancaq onun dediyi fikir, söz və qərarın əsas götürülməsi deməkdir.Yəni ailədə arvadın dediyi ən ağıllı fikir belə ər tərəfindən qəbuledilməz hesab olunur.Və bu zaman ailədaxili narazılıq, münaqişə baş verir.Amma ailədaxili söz-söhbətin olmaması, narazılığın yaranmaması və münaqişənin baş verməməsi üçün gərəkdir ki, tərəflərin hər ikisi özünü adekvat qiymətləndirsinlər.Yəni tərəflər ailədə həm öz fikirlərində, davranışlarında, münasibətlərində korrektə etməlidirlər.Bu zaman ailədə qarşılıqlı anlaşma, qarşılıqlı hörmət və rəftar, səmimi münasibət yaranır ki, bunun da nəticəsində ailədaxili münaqişədən qaçılmış oluruq.Kişi heç bir halda özünü qadından üstün tutmamalı, öz fikir və qərarlarını zorla ona qəbul etdirməməlidir.Qadının ona korkoranə qulaq asmasına, ona itaət etməsinə təkid etməməlidir.Yəni ailədə kişi patriarxal qaydalar tətbiq etməməlidir.Çünki bu kimi adət-ənənələr artıq keçmişdə qalıb.Belə olan halda müasir dövrdə yaşadığımızı, cəmiyyətdə qadınla kişinin bərabər hüquqa malik olduğunu, qadınların düşüncə tərzində böyük dəyişikliklərin baş verdiyini unutmamalıyıq.Deməli, ailədə tərəflər özlərinin həm cəmiyyət qarşısında, həm də ailə daxilində hüquqlarını, məsuliyyətlərini, ailə qurarkən götürdükləri öhdəliklərini dərk etməli, münasibətlərində birbirlərini aşağıladıcı, təhqiramiz ifadələrə yol verməməlidirlər.Ailədə sağlam düşüncə tərzi formalaşmalıdır ki, ailədaxili münaqişələrdən qaçılmış olsun.Əgər ailədə qadınla kişi arasındakı münasibət ədalət və bərabərliyə əsaslanırsa, tərəflərdən biri o birisinə həqarətlə baxmırsa, biri özünü o birisindən üstün tutmursa, bir-birinə qarşılıqlı hörmətlə yanaşırsa, rəftar və davranışlarında bir-birinə xoş məram nümayiş etdirirlərsə, belə ailələr uğurlu və uzunömürlü ailələrdən olacaq.Ailədə həmçinin qarşılıqlı ehtiram, yoldaşlıq münasibətləri hökm sürməlidir.Amma biz qadın xarakteri ilə kişi xarakteri arasındakı bir çox fərqlərin olmasını heç də unutmamalıyıq.Amerikan psixoloqun dediyi kimi, “Qadın dünyası kişi dünyasından tamamilə fərqlidir”.Ailədə istəristəməz qadın və kişi fərqli düşüncələrə sahibdirlər.Hər iki tərəfin özünəməxsus üstün cəhətləri vardır ki, bu zaman tərəflər bunu nəzərə alaraq bir-birlərilə sağlam səmimi münasibət qurmalıdırlar.Bu halda ailədə münaqişələrdən və yersiz söz-söhbətlərdən qaçmaq mükündür.Ailədaxili münaqişələrdən danışarkən uşaqlarla valideynlər arasındakı münaqişələri də xüsusilə qeyd etmək lazımdır.Ailə üzvləri arasında münasibətlərin pozulması ailədə tələbatların ödənilməməsi zərurətindən irəli gəlir.Belə ki, ailə üzvlərinin maddi (mənzil, ərzaq, geyim və s.) tələbatları ilə yanaşı mənəvi sosial tələbatları - hörmət, qayğı, nəvaziş, şəxsi ləyaqətin təsdiqi, özünün gərəkli olduğunu dərk etməyi, ünsiyyət tələbatı, qarşılıqlı anlaşmaya və ehtirama və s.olan tələbataları da ödənilməlidir.Ailədə maddi və mənəvi tələbatların ödənilməsi hər bir ailə üzvünün mənəvi rahatlığını təmin edir, ailə münasibətlərinin tənzimlənməsində mühüm əhəmiyyət kəsb edir.Ailədaxili münaqişələr özlüyündə kiçik deyil, qlobal problem hesab olunur.Çünki ailədaxili münaqişələrə bir çox amillər təsir edir.Onu da unutmamalıyıq ki, ailə cəmiyyətin əsas nüvəsini təşkil edir.Cəmiyyətin inkişafı ilk növbədə ailənin sabitliyindən, rifahından, ailə münasibətlərinin əxlaqi və mənəvi dəyərlər əsasında təşkilindən asılıdır.Cəmiyyət həmişə çalışır ki, ailənin bünövrəsi sağlam təməl əsasında qurulsun.Həm də ailə münasibətlərin tənzimi üçün müxtəlif qanunvericilik aktlarından istifadə olunur.Bu aktlarda hər bir ailə üzvünün hüquq və vəzifələri də əks etdirilmişdir.Ailədaxili münaqişələrin təzahür sahələrinə uşaqlar, ailə üzvləri, yaxın qohumlar və dostlar, cəmiyyət aid edilir.Hər bir normal ailə şəraitində boya-başa çatan uşaqlarda yüksək əxlaqi keyfiyyətlər, insanlara hörmətlə yanaşma, özündən kiçiklərə qayğı göstərmək və kömək etmək, yoldaşlarına qarşı rəftar və davranışlarında səmimiyyət hissinin yüksək olması təşəkkül edə bilir.Münaqişəli ailələrdə isə uşaqlarda insan münasibətlərinin pis nümunələrini nümayiş etdirirlər.Ailədaxili münaqişələr bütün ailə üzvlərinə təsir etməklə yanaşı, yaxın qohum və dostlara, son nəticədə isə ümumən cəmiyyətə mənfi təsir göstərir.Ona görə də həmin təsirləri və mənfi nəticələri təfsilatı ilə şərh etmədən əsas məsələnin həmin münaqişələrin vaxtında düzgün təhlil edilməsi, onları doğuran səbəb və nəticələrin dəqiq müəyyənləşdirilməsi və aradan qaldırılması üçün adekvat yol və vasitələrin tapılmasındadır.Belə ki, ilkin nikaha qoşulan gənclər hökmən psixoloji testlərdən keçməlidir.Bu testlər “anket sorğuları”, “müsahibələr” və “proyektiv üsullar”dan istifadə edilməklə yeni evlənən cütlüklər arasında aparılmalıdır.Testlərin nəticələri psixoloq tərəfindən hərtərəfli təhlil edilməli və doğru-dürüst nəticə əldə edilməlidir.Testlərin nəticələri imkan verəcəkdir ki, yeni evlənənlərin xarakterik xüsusiyyətləri məlum olsun.Xüsusən psixoloji test olan “proyektiv üsul” tərəflərin bir-birindən saxladığı xarakterik xüsusiyyətlərin hətta, ən kiçik və gizli detalları belə psixoloq tərəfindən müəyyən edilir.Bundan sonra psixoloq tərəflərlə əvvəlcə ayrı-ayrılıqda, daha sonra isə birlikdə söhbət aparmalıdır.Hər iki tərəfin çatışmayan cəhətləri ortalığa qoyulmalı və bunların aradan qaldırılmasında müxtəlif üsul və vasitələrdən istifadə edilməli, birlikdə çıxış yolları arayıb tapılmalıdır.Bu zaman tərəflər öz səhvlərini etiraf etməyi bacarmalıdırlar və bunların aradan qaldırılmasında qarşılıqlı cəhd göstərməlidirlər.Bu zaman psixoloq psixoloji məsləhətlərdən istifadə etməlidir.Ailə başçısı bağışlamağı bacarmalıdır.Bu, şəxsin alicənablığından və əxlaqından irəli gəlir.İffət, namus, qarşılıqlı hörmət və məhəbbət ailənin açarı və sifətidir.İnsanın səxavəti, mədəniyyəti və əxlaqı varsa heç vaxt zora arxalanmaz, kobudluğa yol verməz.Ailədə kişi idarəçilikdə zordan istifadə etməz.Çünki zor Allah tərəfindən bağışlanmayan bir günah kimi qəbul edilir.İslama görə kişinin qadın, qadının da kişinin boynunda haqqı var.Məhəmməd Peyğəmbər (s.ə.s.) buyurur: Hər kim zövcəsini vursa, qiyamətdə mən onun düşməniyəm.Qadınlarınızı incitməyin.Zövcəyə xidmət etmək böyük günahların kəffarəsi sayılır.Allahın qəzəbini soyudur...Taqor belə bir fikir söyləmişdir: "Kişi ağzı kəsməz kor balta o, işləndikcı itilənər.Qadın isə incə almazdır, onu zora salmaq olmaz" Ailə başçısı kimi kişi, bu vəzifəni ləyaqətlə yerinə yetirməyi bacarmalı, idarəçilikdə ədalətə, insafa, əxlaqa, ədəbə, hörmət və məhəbbətə söykənməli, onlardan faydalanmalıdır.Kişinin vəzifəsidir ki, ailə həyatının mühitində öz ömür-gün yoldaşı ilə ədəb və kəramətlə rəftar etsin, onun xətalarının üstündən sükutla keçsin, səbrli olsun.Bu minvalla ailə həyatı da davamlı olar.Bakı, 06 fevral 2015-ci il.Şagirdlərə fərdi yanaşma prinsipi Müasir dövrdə insanın hərtərəfli inkişaf etdirilməsi məktəblərimizin qarşısında ən mühüm vəzifə kimi durur.Şagirdlərin təlim, tərbiyə, bilik və bacarıqlarını yüksəltməkdə fərdi yanaşma prinsipi mühüm rol oynayır.Fərdi yanaşma prinsipi hər bir şagirdin ahəngdar inkişafına, onun biliyində və əxlaqında nəzərə çarpan qüsurları vaxtında görüb aradan qaldırmağa və müsbət cəhətləri daha da inkişaf etdirməyə imkan verir.Uşaq yaşa dolduqca, onun fərdi xüsusiyyətləri də inkişaf edir və formalaşır.Müəllim təlim prosesində bu xüsusiyyətləri nəzərə almalıdır, həm də necə rəftar apardığını da unutmamalıdır.Vurğun yazırdı: “Müəllimlik işində adamlarla, xüsusən şagirdlərlə mədəni rəftar böyük əhəmiyyət kəsb edir.Uşaqlarla mədəni davranmağı bacarmayan müəllim yüksək nüfuz sahibi ola bilməz.Həssas uşaq ürəyi haqsızlığa, əsasız məzəmməti, ədalətsizliyi heç cür bağışlamır.Belə uşağın həvəs və ümidləri qırılır, onun mənəvi aləmi xəzan vurmuş bir bağçanı andırır.” Müəllim o vaxt şagirdlərə təsir göstərmək üçün əlverişli yol tapa bilər ki, şagirdlərin fəaliyyətində onları işə sövq edən səbəbləri dərindən öyrənsin.Fərdi yanaşma hər bir şagirdin qabiliyyətinin, marağının, meylinin, bilik və bacarığının formalaşmasına imkan verir.Fərdi yanaşma prinsipinin mahiyyəti marksizm-leninizm kalssiklərinin, klassik pedaqoqların və digər elm xadimlərinin əsərlərində daha aydın göstərilmişdir.F.Engels insanlar arasındakı fərdi keyfiyyətlərin mövcudluğundan bəhs edərək yazırdı: “İki adamın və ya insanın iradəsinin özlüyündə tamamilə bir-birinə bərabər olduğu nəinki aksiom deyil, hətta çox böyük mübaliğədir.Ümumiyyətlə, əxlaqca tam bərabər olan iki adam yoxdur.” Y.A.Kamenski, qabiliyyətlərə görə insanlar arasındakı fərdi fərqləri müəyyən edərkən yazırdı: “Bəzi adamların qabiliyyətləri iti, o birilərinki kütdür, bəzilərinki yumşaq və elastiki, o birilərinki isə sərt və yenilməzdir; bəziləri bilik naminə biliyə meyl edir, o biriləri isə mexaniki fəaliyyətdən zövq alır.” O, müəllimlərdən tələb edirdi ki, əgər onlar “… şagirdlərə güzəştlə və nəzakətlə yanaşsalar, şagirdlərin qəlbini sərt ifadələri ilə sındırmasalar, əksinə onları atalıq məhəbbəti, nəvazişi və nəsihətləri ilə özlərinə cəlb etsələr, əgər müəllimlər ən çalışqan şagirdləri bəzən tərif etməklə həvəsləndirsələr, şagirdlərinə şəfqətli münasibət göstərsələr, asanlıqla onların qəlbini özlərinə elə cəlb edərlər ki, uşaqlar məktəbə gəlməyə evdə qalmaqdan daha artıq həvəs göstərərlər.” Böyük rus alimi M.V.Lomonosov bu haqda yazırdı: “Müəllim hər bir şagirdin qabiliyyətinə nəzər yetirməlidir ki, kimdən nə gözləmək və hər kəsə nə kimi tələblər vermək olar.” Lakin tanınmış pedaqoq A.Bine fərdi yanaşma prinsipinə başqa mövqedən yanaşır.O, insanlar arasındakı fərdi keyfiyyətlərə öz sinfi baxımından yanaşır, müəyyən keyfiyyəti bir sinfin uşaqları üçün labüd, dəyişməz bir hal kimi götürür.İnsanın fərdi xüsusiyyətlərini dəyişməz, yalnız irsiyyətdən asılı olan, müəyyən yaşda meydana çıxan, təlim-tərbiyədən asılı olmayan əlamətlər kimi tədqiq edən bəzi pedaqoqlar yalnız hakim sinfin mənafeyindən çıxış edirlər.Böyük rus pedaqoqu K.D.Uşinski göstərirdi ki, bilavasitə təlim-tərbiyə işi ilə məşğul olan müəllim, uşağı, onun inkişaf xüsusiyyətlərini, keçirdiyi həyat şəraitini yaxşı öyrənməlidir.Böyük pedaqoq bu məqsədlə müəllimlərdən uşaq psixologiyasını öyrənməyi tələb edərək yazırdı: “Tərbiyəçi insanı həqiqətdə olduğu kimi bilməli, onun bütün zəif və qüvvətli cəhətləri ilə, bütün gündəlik xırda ehtiyacları və eləcə də böyük ruhi tələbləri ilə tanış olmalıdır.Tərbiyəçi insanı ailədə, cəmiyyətdə, xalq arasında, bəşəriyyət içərisində və öz vicdanı ilə üzbəüz durduğu halda öyrənməlidir.O, insanı bütün yaşlarda, bütün siniflərdə, bütün vəziyyətlərdə, şadlıq və qəmginlik hallarında, yüksələn və alçalan hallarda öyrənməlidir.” Azərbaycan maarifçisi N.Kərimovun fərdi yanaşmaya dair fikri klassik pedaqoqların ideyalarından heç də geri qalmır.O, böyük inam hissi ilə qeyd edirdi: “Hər uşağın özünə görə bir qeyri xasiyyəti , təbiəti olmağına rəğmən hamıya bir qayda və qanun ilə dərs vermək, hamıya bir dil ilə bəyan etmək olmaz.Hamını bir ölçü ilə ölçmək olmaz.Uşaqların bir parası zehinli, zəkavətli, bir parası zehinsiz, fəhmsiz, bir parası gülünc və fərəhli nağıllardan həzz alan olur.Uşaqlara məhəbbəti olan müəllim bunların hamısını mülahizə edər və hər kəsin öz biliyinə, qanacağına görə hərəkət edər, tərəqqi əla dərəcəyə çatar.” Belə fikirlərə baxmayaraq, Azərbaycan maarifçiləri də marksizmdən əvvəlki bütün nəzəriyyəçilər kimi uşaq tərbiyəsində, şəxsiyyətin formalaşmasında, mühit, irsiyyət və tərbiyə problemlərinin həllində ardıcıl olmamış, mühiti ingilab yolu ilə dəyişmək ideyasını irəli sürməmişdilər.Hər bir müəllim uşaq ruhuna təsir göstərməyi bacarmalıdır, əgər bacarmırsa, onun uşaqlar arasında da nüfuzu yüksək ola bilməz.Görkəmli sovet pedaqoqu N.K.Krupskaya “Tərbiyə işləri haqqında” məqaləsində yazırdı: “Tərbiyə vermək üçün müəllim şagirdin marağını, dünyagörüşünü, səyini, həyat təcrübəsini, onu əhatə edən adamları, yaşadığı mühiti hökmən bilməlidir.” Müəllim şagirdləri hərtərəfli öyrənmək üçün onlar üzərində gündəlik müşahidələr aparmalıdır.Müşahidələrin nəticələri isə xüsusi dəftərdə qeyd edilməlidir.Bunun üçün hər sinif rəhbəri öz sinfi üçün müşahidə dəftərçəsi tutmalıdır.Müşahidə dəftərçəsi olmayan sinif müəllimləri şagirdləri məktəbi qurtardıqdan sonra ona xarakteristika yazarkən, ayrı-ayrı şagirdlərin xüsusiyyətlərini düzgün qiymətləndirə bilmirlər və şagirdlər üçün yazılmış bütün xarakteristikaların məzmunu eynilik təşkil edir.Belə xarakteristikalar şagirdlərin gələcək həyatında ciddi çətinliklər törədir.Müəllimlər şagirdlərə, onların öz qabiliyyətlərini inkişaf etdirmələri üçün gündəlik istiqamət verməlidirlər.Belə şagirdləri dərnəklərə və əlavə məşğələlərə cəlb etmək lazımdır.Lakin şagirdin təlim işini başlı-başına buraxması, qüvvəsinə inamsızlığı, yoldaşlarından geri qalması, müəllimin düzgün olmayan rəyi, ailədə çox əzizləmək kimi hallar şagirddə məsuliyyətsizlik yarada bilər.Müəllim yeni mövzu üzərində hazırlıq işi apararkən həm də kimlərə tərbiyə cəhətdən təsir edəcəyini, zəif düşünən, utancaq, nitqi zəif inkişaf edən, işi səliqəsiz yerinə yetirən, dikbaş, tənbəl şagirdlərə necə yanaşacağını, necə kömək göstərəcəyini, yeni mövzunun sual-cavabla möhkəmləndirilməsi mərhələsində kimlərə və hansı suallarla müraciət edəcəyini nəzərə almalıdır.Müəllim yeni materialın izahı prosesində tədris etdiyi mövzunu elm və texnika ilə, habelə müasir həyatla əlaqələndirməli, həm də bunları rəvan, aydın, səlis və məntiqi danışmalı, tələsikliyə yol verməməlidir.Bəzi müəllimlər şagirdlərə evə tapşırıq verərkən ciddi nöqsanlara yol verirlər.K.D.Uşinski bu nöqsanlardan bəhs edərkən yazırdı: “Müəllim üçün kitabda müəyyən səhifəni dırnaqla və karandaşla işarə edib, onu gələn dərsə kimi öyrənməyi tapşırmaqdan asan şey yoxdur.Lakin çox erkən vaxtdan özbaşına buraxılan şagirdin bu əziyyətli səhifə üzərində necə can çəkdiyini, mənasını bilmədən onu necə əzbərlədiyini, işə necə yanaşmaq lazım olduğunu bilməyərək öz zəhmətini dəfələrlə necə artırdığını, həm dəftəri, həm əllərini və həm də üzünü mürəkkəbə bulayaraq yaza bilmədiyi hərf üzərində necə göz yaşı tökdüyünü müşahidə edin – o zaman siz, bəzən şagirddə təlimə qarşı nifrətin haradan doğulduğunu anlarsınız.” Aparılan təcrübələr göstərmişdir ki, müəllimlər ev tapşırıqlarından iki variantda istifadə etməlidirlər.Birincisi, ev tapşırığı zəiflər üçün nisbətən sadələşdirilməli, qüvvətli şagirdlər üçün biliyin dərinləşdirilməsi məqsədi ilə mürəkkəbləşdirilməlidir.İkincisi, ev tapşırığının verilməsi ilə əlaqədar olaraq təlimdə yetirməyən şagirdlər üçün müəllim onların nədə yetirmədiklərinə aid qabaqca tapşırıq müəyyən etməlidir, eyni zamanda daha yaxşı bilənlər üçün əlavə tapşırıq seçməlidir ki, onların biliyini daha da dərinləşdirsin.Evə tapşırıq verərkən bərabərçiliyə yol vermək olmaz.Ev tapşırığının fərdiləşdirilməsi hər bir şagirdin səmərəli işləməsini gücləndirir, onun geriliyini aradan qaldırır və müstəqil işləməsi üçün şərait yaradır.Bütün bunlar şagirdlərin elmi-dünyagörüşünü və onların dərin biliklər sisteminə yiyələnməsinə zəmin yaradır.Müasir dövrdə yeni insanların formalaşması əməli vəzifəyə çevrilməlidir.1985-ci il Şagirdlərin şüurlu intizam tərbiyəsi Müəllim-şagird münasibətləri müasir şəraitdə xüsusi məzmun və əhəmiyyət kəsb edir.Bu münasibətlər təkcə müəllimin bilik verməsi, öyrətməsi, şagirdlərin isə bu bilikləri mənimsəməsi, öyrənməsi prosesindən ibarət olmayıb, böyük tərbiyəvi əhəmiyyət kəsb etməli, şagird şəxsiyyətinin inkişafına, onlarda yüksək əxlaqi keyfiyyətlərin yaranması və formalaşmasına xidmət etməlidir.Müasir şəraitdə siyasi şüuru, əmək fəallığını yüksəltmək, təcrübə və biliyi zənginləşdirmək üçün ideoloji amil kimi təsir göstərən mənəvi tərbiyə hər bir müasir insanın həyat mövqeyini formalaşdırır.İntizamlılıq, cəmiyyətdə qoyulmuş qaydalar, davranış tələblərinə şüurlu münasibət hazırkı şəraitdə mənəvi tərbiyənin əsas göstəricilərindən biridir.İntizamlılıq - şəxsiyyətin əsas xüsusiyyəti, ləyaqəti və əlaməti əxlaqi keyfiyyətidir.Bu keyfiyyət şəxsiyyətin şüurlu fəaliyyətində, davranış qaydalarına və ictimai normalara necə əməl etməsində öz əksini tapır.İntizamlılıq daimi fikri gərginlik tələb etmir, ona görə ki, davranış qaydalarının, vəzifənin, tapşırıqların yerinə yetirilməsinə şüurlu, düşünülmüş münasibət, borc hissi təşəkkül tapmış olur.F.E.Djerzinskinin fikri ilə desək, “borc vəzifə deyil, zərurətdir, tələbatdır, dərin əqidədir, həyatın mənasıdır.” Şüurlu intizam tərbiyəsi davranış mədəniyyəti, ictimai yerlərdə özünü apara bilmək, adamlara qarşı nəzakətlilik, xeyirxahlıq, qayğıkeşlik, diqqətlilik, səliqəlilik, zəifə, ehtiyac hiss edənə kömək etmək bacarığı və səyi kimi insani keyfiyyətləri nəzərdə tutur.Şüurlu intizam – şagirdlər tərəfindən Vətən və xalq qarşısında öz vətənpərvərlik borclarının başa düşülməsi, qoyulmuş qanunların, davranış qaydaları və normalarının, vəzifə və tapşırıqların yerinə yetirilməsinə şüurlu münasibət deməkdir; kollektivin mənafeyi ilə hesablaşmaq, mübarizədə müstəqillik və qətiyyətlilik, könüllü tabelik üzərində qurulmuş intizam deməkdir.Uşaqlar intizam haqqında anlayışlarla və davranış qaydaları ilə ilk dəfə ailə kollektivində tanış olurlar.Bu tanışlıq valideynlərin və ailənin başqa üzvlərinin uşaqların hərəkətlərinə verdikləri tələblərlə, onlarda yaratdıqları faydalı adətlərlə, öz şəxsi nümunələri ilə əlaqədar olur.İntizam və davranışla əlaqədar olan bu ilk tələblər valideynlər tərəfindən düzgün qoyulduqda, düzgün istiqamətləndirildikdə, hər bir davranış tələbi faydalı adətlərə çevrildikdə məktəbin və müəllimlərin tərbiyə işi asanlaşır, bəzi uşaqlarda yaranmış pis adətlərin yenidən tərbiyə olunmasına ehtiyac qalmır.Tərbiyə işinin bu mühüm sahəsində hələ də bir sıra ciddi nöqsanların olduğunu inkar etmək olmaz.Bunlar əsasən bəzi ailələrdə uşaqların intizamına və davranışına laqeydlik, onun düzgün istiqamətləndirilməməsi, valideynlərin müxtəlif səviyyəli olması, onların bir qisminin tərbiyə işinin pedaqoji və psixoloji əsaslarına, metodikasına lazımi qədər bələd olmaması, məktəblə ailənin əlaqəsinin zəif olması, şüurlu intizam və davranış mədəniyyəti tərbiyəsi üzrə məktəbin həyata keçirdiyi tədbirlərdə ardıcıllığın, tamlığın gözlənilməməsi və s.Məhz buna görə də, uşaqların əxlaq tərbiyəsində ailə ilə məktəbin birgə fəaliyyəti, bu əlaqənin daha faydalı, əlverişli, səmərəli, formaları, yol və vasitələrinin müəyyənləşdirilməsi, bunların daha da təkmilləşdirilməsi mühüm və aktual problemlərdən biri kimi pedaqoji ictimaiyyətin diqqətini cəlb edir.Məktəbdə intizamın pozulması, davranış qaydalarına əməl edilməməsi uşaq cinayətkarlığına gətirib çıxarır.Pedaqoji nəzarətdən kənarda qalan “çətin” tərbiyə olunanlar bəzən mikromühitin mənfi təsiri altına düşür.Böyüklərdə olduğu kimi, uşaqlar arasında da intizamsızlıq və cinayətkarlığın əksər hallarda spirtli içkilərdən istifadə edilməsi ilə əlaqədardır.Bu da adətən, ya uşağın ailə şəraiti ilə, ya da onun düşdüyü mikromühitlə əlaqədardır.Hüquq qaydalarını pozmuş həddibuluğa çatmayanların 30-40 faizi valideynlərin və ailənin digər yaşlı üzvlərinin sərxoşluğu, dava-dalaşı və qeyri-əxlaqi davranışının şahidi olunmuşdur.Həddi-büluğa çatmamış olan cinayətkarların hər beş nəfərdən birinin ailəsində, əvvəllər mühakimə edilmiş və yaxud spirtli içkidən sui-istifadə edən şəxs olmuşdur.Tanınmış pedaqoq V.A.Suxomlinskinin dediyi kimi, “yeniyetmə bir çiçəkdir, onun gözəlliyi bitkiyə necə qulluq edilməsindən asılıdır.” “Çətin” tərbiyə olunanların şagirdə yaraşmayan hərəkətləri məktəbdə təlim-tərbiyə işinə mane olur, ümumməktəb intizamına və başqa şagirdlərin davranışına mənfi təsir göstərir.Odur ki, tərbiyə işinin bütün sahələri kimi, şüurlu intizam tərbiyəsində də “çətin” tərbiyə olunanlarla iş həmişə hər bir pedaqoji kollektivin və valideynin diqqət mərkəzində olmalıdır.Böyük rus pedaqoqu A.S.Makarenkonun zəngin təcrübəsindən və pedaqoji irsindən lazımınca istifadə etmək, “çətin” tərbiyə olunan uşaq yoxdur”, “pis uşaq yoxdur, pis tərbiyəçi var” fikirlərini əsas götürmək lazımdır.“Mənim əlimdə ixtiyar olsaydı, “insan düzəlməz” - deyən adamın dilini kəsərdim” - deyən böyük qazax şairi Abay Kunanbay nə qədər haqlıdır.V.Q.Belinski hələ 1845-ci ildə yazırdı: “Ümumiyyətlə, insanlar öz təbiətləri etibarilə pis olmaqdan daha artıq yaxşıdırlar: onları xarab edən təbiətləri deyil, tərbiyə, ehtiyac, saxta ictimai həyatdır.Onların demək olar ki, hər birinin, hətta pozğununun belə, özünün gözəl insani cəhətləri vardır.Yalnız onları seçib görmək və axtarıb tapmaq lazımdır.” Məlum olduğu kimi, gənclərin şəxsiyyəti nisbətən gec formalaşır.Ona görə də onların əməlləri və hərəkətləri bəzən daxili məntiqə və ardıcıllığa malik olmur, davranışın həyat xəttinin dəqiq müəyyənləşməsi isə ləng gedir.Elə buna görə də həddi-büluğa çatmamışların hüquq pozğunluqları çox vaxt təsadüfi və gözlənilməyən halların nəticəsində baş verir.Cinayət və cəza haqqında zəruri biliyə malik olmayan, yaxud da yanlış təsəvvürə malik olan yeniyetmələr etmiş olduqları cinayət əməlləri və hüquq pozğunluqları üstündə onların bilavasitə məsuliyyət daşımadıqlarını, onlara yüngül “güzəştli” cəza tədbirləri tətbiq olunduğunu güman edirlər.Halbuki onlar bilməlidirlər ki, 14 yaşına çatmamış yeniyetmələr hüquq pozğunluqları etdikdə cəzasız qalmırlar.14 yaşına çatmış yeniyetmələr ən təhlükəli cinayətlər üçün heç bir güzəşt olmadan tam cinayət məsuliyyəti, 16 yaşından etibarən isə istinasız olaraq, ümumi qaydada, qanuna müvafiq surətdə məsuliyyət daşıyırlar.Yeniyetmələrə anlatmaq lazımdır ki, cinayət və cəmiyyətə zidd əməllər etdikdə valideynlər, himayəçilər və sair tərbiyəçilərlə yanaşı, həddi-büluğa çatmamışların özləri də şəxsən məsuliyyət daşıyırlar.Müxtəlif şərait və şərtlər yeniyetmələrə daha tez və ciddi təsir göstərir, çünki onlar ətraf mühitə, təzahürlərə daha asanlıqla və həssaslıqla meyl göstərirlər.Hüquq tərbiyəsi, hüquq bilikləri ilə tanışlıq belələrinə mühüm təsir göstərir, öz əməllərini düzgün qiymətləndirmədikdə, lazım gəldikdə özlərini ələ almaqda, şəxsi arzu və niyyətlərini idarə etməkdə, zərərli təsirlərə qarşı dayana bilməkdə onlara kömək edir.Şagirdlərin əmək tərbiyəsi İnkişaf etmiş sosializmi planauyğun və hərtərəfli təkmilləşdirmək, onun humanist təbiətini daha da dolğun şəkildə açıb göstərmək, insanın yaradıcı fəallığını daha da yüksəltmək sahəsində partiyanın xətti sovet məktəbi qarşısında böyük və məsul vəzifələr qoyur.Partiya gənc nəslin əməyə hazırlığının kökündən yaxşılaşdırılmasına məktəbin fəaliyyətinin təkmiləşdirilməsində xüsusi əhəmiyyət verir.Bəs əmək tərbiyəsi nədir və onu necə başa düşmək olar?İnsanın bütün qabiliyyətləri müvafiq fəaliyyət prosesində formalaşır və fəaliyyət prosesində də təzahür edir.“Fəaliyyət” anlayışı sosial kateqoriyalar sırasına daxildir və yalnız insana aiddir.Şəxsiyyət öz qarşısına konkret məqsəd qoyur, fəaliyyətin stimullarını dərk edir və məqsədinə nail olmaq üçün zəruri hərəkətləri yerinə yetirir.Əmək fəaliyyətin elə bir növüdür ki, nəticədə hökmən məhsul əldə edilməlidir.Oyun prosesində isə məhsul əldə edilmir.Əmək düşünülmüş plan əsasında həyata keçirilir, insanın gümrah olmasına, sağlamlığına, onda yaxşı keyfiyyətlərin formalaşmasına və inkişafına müsbət təsir göstərir.Təsadüfi deyildir ki, sovet məktəbi yaranan gündən əmək məktəbi hesab edilmişdir.N.K.Krupskaya əməyin tərbiyədəki rolunu yüksək qiymətləndirərək yazırdı: “Əmək əsas məsələdir, o bizə imkan verir ki, tərbiyə işini ən yüksək zirvəyə qaldıra bilək.” A.S.Makarenko uşaq kollektivinin həyatını istehsal münasibətləri zəminində təşkil etmişdir.O, sübut etmişdir ki, əməyin tərbiyə vasitəsi olması müəyyən şərtlərlə bağlıdır: şagirdin əməyi hökmən təhsillə əlaqələndirilməlidir; əmək prosesində şagirdlərin siyasi və ictimai fəallığı təmin edilməlidir; şagird əməyin zəruriliyini dərk etməli və əməyə həvəslə qoşulmalıdır.Bu əlamətlərdən məhrum olan əmək tərbiyə vasitəsi rolunu yerinə yetirmir, neytral əmək hesab olunur.Deməli, şagirdin əməyi pedaqoji tələblərə cavab verməli, pedaqoji cəhətdən düzgün təşkil olunmalıdır.Məktəbdə əmək tərbiyəsini daxili əlaqədə olan iki məqsəd izləyir: əxlaqi məqsəd və praktik məqsəd.Əxlaqi məqsəd odur ki, əmək tərbiyəsi şagirdləri psixoloji cəhətdən əməyə hazırlayır, məktəblilər xalq naminə, Vətən naminə işləməyə həmişə hazır olur, əməyə kommunist münasibəti bəsləyir, əməksevər ruhda böyüyürlər.Əxlaqi baxımdan əmək tərbiyəsinin konkret vəzifələri aşağıdakılardan ibarətdir: - şagirdlərdə belə bir əqidə formalaşmalıdır ki, hər bir şəxs cəmiyyət üçün vicdanla işləməlidir; - işləmədən ictimai sərvəti artırmaq mümkün deyildir; - işləmək hər bir insanın cəmiyyət qarşısında öz borcunu dərindən dərk etməsi ilə bağlıdır; -işləmək insanın qabiliyyətlərinin formalaşması, təkmilləşməsi baxımından da çox zəruridir.Əmək tərbiyəsinin əxlaqi aspekti üzrə aparılan işlər şagirdlərdə belə bir inam yaratmalıdır ki, işləmək imkanı olan, işləyə bilən, lakin işləməyən və ya işləmək istəməyən şəxsdən əsl insan ola bilməz.Əmək tərbiyəsinin ikinci mühüm məqsədi şagirdləri praktik cəhətdən əməyə hazırlamaqdan ibarətdir.Məktəblilər əmək alətləri ilə tanış olmalı, bu alətlərdən istifadə etməyə aid olan ilkin bacarıqlara yiyələnməli, özlərinin fiziki qüvvələrini inkişaf etdirməlidirlər.Elə bu məqsəd üçün şagirdlər ibtidai siniflərdə uşaq bağçaları üçün oyuncaqlar düzəldir, tikiş dərslərində silgi hazırlayır və digər işlər görürlər.Orta siniflərin şagirdləri dülgərlik və çilingərlik emalatxanasında müxtəlif əşyalar hazırlayır, məktəb avadanlığını təmir edir, kənd yerlərində məktəbyanı sahədə məhsul becərirlər və s.Yuxarı sinif şagirdləri şagird istehsalat briqadalarında, tədris istehsalat kombinatlarında fəaliyyət göstərir, praktikumlar keçir və beləliklə də, praktik əmək bacarıqlarına yiyələnirlər.Məktəblərdə şagirdlərin əməyinə aşağıdakı tələblər verilir: - əmək şagirdlərin zehni və fiziki qüvvələrin vəhdətdə tətbiqinə şərait yaratmalıdır; - əmək məktəblinin təlim-tərbiyə məqsədlərini həyata keçirmək vasitəsi yerində çıxış etməlidir; - əmək prosesində şagird gördüyü işin ictimai və şəxsi faydasını şüurlu surətdə dərk etməlidir; - əmək şagirdlər üçün yorucu və cansıxıcı olmamalı, məktəblilər əməyə həvəslə qoşulmalıdır; - əmək tərbiyəsi kommunist tərbiyəsinin digər sahələri ilə əlaqəli şəkildə həyata keçirilməli, tərbiyə işinə kompleks qaydada yanaşmaq tələbi əsas götürülməlidir; - şagird əməyin məqsədini və nəticələrini əvvəlcədən dərk etməlidir və s.Əməyin birinci vəzifəsi şagirdin hərtərəfli inkişafına xidmət göstərməkdən ibarətdir.Şagird əməyini üç mühüm növə bölürlər: özünəxidmət əməyi, ictimai-faydalı əmək və məhsuldar əmək.Özünəxidmət əməyinin əsası ailədə qoyulur və bu iş məktəbdə davam etdirilir.Əməyin bu növünə özünün gigiyenik qayğısına qalmaq, paltarlarını, dərs ləvazimatlarını səliqə ilə saxlamaq, iş yerini sahmana salmaq, yataq yerini yığışdırmaq, yemək hazırlamaq, paltarını yamamaq, ailədə kiçiklərə və böyüklərə kömək etmək kimi iş növləri daxildir.Özünəxidmət əməyi ictimai-faydalı əməyin ilk mərhələsi yerində çıxış edir.Başlıca fərq burasındadır ki, özünəxidmət ailə və məktəb çərçivəsi ilə məhdudlaşır, ictimai-faydalı əmək isə həmin çərçivə ilə məhdudlaşmır, məktəbin əhatə etdiyi ərazini də əhatə edir.(kolxoza kömək, yaşıllaşdırma işləri və s.) Məhsuldar əmək bilavasitə maddi nemətlər istehsalı ilə bağlıdır.Məsələn, şagirdlərin məktəbyanı sahədə məhsul yetişdirmələri, istehsalat briqadalarında, tədris-istehsalat kombinatlarında işləmələri bilavasitə məhsuldar əməklə bağlıdır.Əmək tərbiyəsinin təşkil formalarından biri məktəblərarası tədris-istehsalat kombinatlarıdır.1974-cü il avqustun 23-də SSRİ Nazirlər Soveti “Şagirdlərin əmək təlimi və peşəyönümü üçün məktəblərarası tədris-istehsalat kombinatlarının təşkili haqqında” qərar qəbul etmiş və göstərmişdir ki, İX –X sinif şagirdlərinin əmək tərbiyəsini təşkil etməyin yeni formalarından biri məhz həmin kombinatlardan ibarət olmalıdır.Bu cür kombinatlar müxtəlif müəssisələrin birgə səyi ilə təşkil olunur və yuxarı sinif şagirdlərinin əmək tərbiyəsi həmin kombinatlarda həyata keçirilir.Belə kombinatları maarif orqanları yaradır, kombinatlar məhz bu orqanlara tabe olur.Azərbaycanda belə bir kombinat ilk dəfə olaraq Bakının Nərimanov rayonunda təşkil olunmuşdur.1982-ci ilin məlumatına görə respublikada belə kombinatların sayı 77-dir və onlar 51 peşə üzrə külli miqdarda şagirdi əhatə edir.Kənd yerlərində isə şagird istehsalat briqadaları 1955-ci ildən fəaliyyət göstərir.Əmək tərbiyəsinin ikinci təşkil forması məhz bu briqadalardan ibarətdir.İndi ölkə üzrə 40 min belə briqada fəaliyyət göstərir ki, onlar da 71 min məktəbi əhatə edir.Bizim respublikada belə briqadaların sayı 1982-ci ilin məlumatına görə 2500 - dür.Əmək tərbiyəsinin üçüncü təşkil forması kənd yerlərində məktəb meşəçiliyindən, şəhərdə isə əmək və istirahət düşərgələrindən ibarətdir.Bu göstərilənlər əmək tərbiyəsinin yeni formaları hesab olunur.Ənənəvi forma isə əmək dərsləri və digər əmək məşğələləridir.Düzgün aparılan əmək tərbiyəsi, təlim və peşəyönümü, məktəblilərin ictimai faydalı, məhsuldar əməkdə bilavasitə iştirakı təhsilə şüurlu münasibətin, şagirdlərin vətəndaş kimi yetişməsinin, şəxsiyyətin mənəvi və intellektual cəhətdən formalaşmasının, fiziki inkişafının əvəzsiz amilləridir.Məktəb məzunlarının gələcək taleyi necə olursa-olsun, əmək mətinliyi fəaliyyətin hər bir sahəsində onlara lazım olacaqdır.Şagirdlər bunu yaxşı dərk etməli, müəllimlər, valideynlər, bütün ictimaiyyət bunu dərindən başa düşməlidir.Təlimin məhsuldar əməklə birləşdirilməsi şagirdləri aşağı siniflərdən başlayaraq özlərinin cansağlığı və yaşı üçün münasib olan müntəzəm, mütəşəkkil ictimai- faydalı əməyə cəmiyyətə lazım olan əsl əməyə cəlb etməyi nəzərdə tutur.Məktəbdə əmək tərbiyəsinin və təlimin məqsədi bunlar olmalıdır: - əməyə məhəbbət və əmək adamlarına hörmət aşılamaq; -şagirdləri müasir sənaye və kənd təsərrüfatı istehsalının, tikintinin, nəqliyyatın, xidmət sahəsinin əsasları ilə tanış etmək; - təhsil və ictimai faydalı iş prosesində onların əmək vərdişlərini və bacarıqlarını formalaşdırmaq; - şüurlu surətdə peşə seçməyə və ibtidai peşə hazırlığı almağa sövq etmək.Şagirdlərin əmək tərbiyəsi, təlimi və peşəyönümü sistemi elə qurulmalıdır ki, natamam orta məktəbi qurtararkən onlar düşünülmüş şəkildə peşə və təhsilin davam etdirilməsi üçün müvafiq tədris müəssisəsi seçmiş olsunlar.Şagirdlərin əmək hazırlığının təşkilində və onların tərbiyəsində fəal iştirak etmək istehsal kollektivlərinin ən mühüm vəzifəsidir.Hər bir məktəbin baza müəssisəsi olmalıdır.Bu müəssisələr şagirdlərə təlim vermək və onların məhsuldar əməyini təşkil etmək, şagirdlərlə tərbiyə işi aparmaq, texniki yaradıcılığı, kənd təsərrüfatı təcrübəçiliyini və peşəyönümünü inkişaf etdirmək üçün mütəxəssisləri, fəhlələri, kolxozçuları usta kimi işləməyə göndərirlər.Şagirdlərin yaş xüsusiyyətləri və qabiliyyətlərin formalaşması Şəxsiyyətin fərdi-psixoloji xüsusiyyətlərindən hər birinin fəaliyyət prosesində öz yeri, öz vəzifəsi vardır.Fəaliyyətin müvəffəqiyyətli icrası ancaq qabiliyyətlərlə şərtlənir.Fəaliyyətin yaradıcılıq səviyyəsi-icraedici və ya yaradıcı olması onun tərkibinə daxil olan qabiliyyətlərin inkişaf səviyyəsindən asılıdır.Qabiliyyətlər uşaq və yeniyetmələrin psixi həyatının mühüm cəhətlərindən birini təşkil edir.Bu o deməkdir ki, qabiliyyətlər də bütün psixi proses və xassələr kimi kiçik yaşlardan formalaşmağa başlayır, inkişaf edərək yeni keyfiyyətlər kəsb edir.Bilik, bacarıq və vərdişlər qabiliyyətlərin inkişafı üçün zəruri şərtlərdən biridir.Uşaq müvafiq fəaliyyət sahəsi üçün zəruri olan bilik və bacarıqlara yiyələnməyibsə, notda yazmağı, çertyoj çəkməyi və s.öyrənməyibsə, onun musiqi, texniki və rəsm qabiliyyətləri yaxşı inkişaf edə bilməz.Uşaqların qabiliyyətlərini inkişaf etdirmək üçün onların müvafiq bilik, bacarıq və vərdişlərə yiyələnməsinə ardıcıl surətdə fikir verilməlidir.Qabiliyyətlər eyni zamanda bilik, bacarıq və vərdişlərdə deyil, onların qazanılma dinamikasında, yəni bütün başqa şərtlər eyni olduqda, bu fəaliyyət üçün zəruri olan bilik, bacarıq və vərdişlərə yiyələnmə prosesinin nə qədər tez, dərin, asan və möhkəm icra olunmasında təzahür edir.Deməli, qabiliyyətlər-şəxsiyyətin fərdi-psixoloji xüsusiyyətləri olub müəyyən fəaliyyətin müvəffəqiyyətli icrasının şərtini təşkil edir və onun üçün zəruri olan bilik, bacarıq və vərdişlərə yiyələnmə dinamikasındakı fərqlərdə ifadə olunur.Qabiliyyətlər iki növə ayrılır: ümumi qabiliyyətlər və xüsusi qabiliyyətlər.Ümumi qabiliyyətlər - dedikdə bir sıra fəaliyyət sahələrində iştirak edən, onların bu və ya digər dərəcədə müvəffəqiyyətli icrası üçün şərt olan qabiliyyətlər nəzərdə tutulur.Ümumi qabiliyyətlər ali psixi proseslər əsasında formalaşır.Qavrayış, hafizə, təfəkkür, təxəyyül və s.fəaliyyət prosesində funksional cəhətdən inkişaf edərək müvafiq qabiliyyətlərə çevrilir.Xüsusi qabiliyyətlər - isə yalnız müəyyən fəaliyyət növünün müvəffəqiyyətli icrası üçün şərt olan qabiliyyətlərə deyilir.Lüğət ehtiyatı və ifadəli dil, söz assosiasiyalarının zənginliyi, ədəbi yaradıcılıq nisbəti, işıqlılığı, perspektivi qiymətləndirmə və rəngləri fərqləndirmə həssaslığı-təsviri fəaliyyət; məkan qavrayışı və təsəvvürləri-texniki yaradıcılıq; didaktik qabiliyyətlər və s.isə pedaqoji fəaliyyət üçün xüsusi qabiliyyətlərdir.Hər bir qabiliyyət yaradıcı fəaliyyətin müvafiq sahəsində məhz hansı qabiliyyətlərin təşəkkül etməsindən və onların inkişaf səviyyəsindən asılı olaraq dəyişilir, yeni keyfiyyətlər kəsb edir.Qabiliyyətlərin formalaşması hər bir yaş dövründə köklü kəmiyyət və keyfiyyət dəyişikliklərinə məruz qalır.İstər məktəbəqədər və kiçik məktəbli, istərsə də yeniyetməlik və erkən gənclik yaşı dövrlərində ümumi və xüsusi qabiliyyətlər iki istiqamətdə - makro və mikro istiqamətdə inkişaf edir.Makro inkişaf dedikdə, qabiliyyətlərin müəyyən bir yaş dövründə qarşılıqlı əlaqədəki inkişafı nəzərdə tutulur.Bu prosesdə müəyyən bir ümumi qabiliyyətdə, məsələn, obrazlı təfəkkürdə əmələ gələn bir xüsusiyyət digər ümumi qabiliyyətin (yaradıcı təxəyyülün və s.-nin) inkişafına təsir göstərir, onlar isə qarşılıqlı əlaqədə xüsusi qabiliyyətlərin inkişafını şərtləndirir.Mikroinkişaf dedikdə isə ayrı-ayrı qabiliyyətlərin özözlüyündə inkişaf prosesi nəzərdə tutulur.Hər bir yaş dövrünün öz xüsusiyyəti vardır.Kiçik məktəblinin bilik sahələrinə marağı, yeniyetmənin xüsusi fəallığı və meyllərin genişliyi, böyük məktəblinin özünü şüurlu surətdə tənzimləmək meyli- bunların hamısı bu və ya digər yaş dövrünün səciyyəvi xüsusiyyətləri kimi qabiliyyətlərin formalaşmasına mühüm təsir göstərir.Bu xüsusiyyətləri nəzərə almadan qabiliyyətlərin inkişaf xüsusiyyətlərini düzgün qiymətləndirmək olmaz.A.N.Leontyevin aşağıdakı fikri əqli qabiliyyətlərin inkişafı prosesini bu baxımdan təhlil etmək imkanı verir: “uşağın əqli inkişafını bütövlükdə onun psixi inkişaf səviyyəsindən, mənəvi simasını müəyyən edən maraqlarının, hisslərinin və başqa əlamətlərinin zənginliyindən ayrılıqda nəzərdən keçirmək olmaz.” Ayrı-ayrı yaş dövrlərində psixi inkişafın sürətlənməsi və ya ləngiməsi, gözlənilmədən yüksəlməsi və ya geriləməsi müşahidə olunur, başqa sözlə, eyni yaşlı uşaqların psixi inkişafı bir variantda deyil, müxtəlif variantlarda özünü göstərir.Senzitiv (latınca “sensus” – “hiss, duyğu” deməkdir) dövr uşağın ontogenetik inkişafının mühüm mərhələsini təşkil edir.Bu zaman inkişaf edən uşaq ətraf mühitin müəyyən təsirlərinə xüsusilə həssas olur, psixikanın bu və ya digər istiqamətdə inkişafı üçün əlverişli şərait yaranır.Aydın məsələdir ki, senzitiv yaş dövrü hələ öz-özlüyündə qabiliyyətlərin inkişaf səviyyəsini müəyyən etmir.Bunun üçün məktəbəqədər və ya kiçik məktəbli yaşı dövründə müvafiq qabilıiyyətin inkişafı üçün əlverişli pedaqoji şərait yaradılmalıdır.Unutmaq olmaz ki, uşaq inkişaf etdikcə onun yaradıcı fəaliyyəti də mürəkkəbləşir və yeni keyfiyyətlər kəsb edir.Uşağın yaradıcı fəaliyyətinin inkişafı həm də onun bir sənətkar kimi formalaşması prosesidir.Tərbiyə prosesində bu cəhəti unutmaq, uşağı bir sənətkar kimi fərqləndirən, yaş dövrünün imkan və hüdudlarına sığmayan fərdi xüsusiyyətləri nəzərə almamaq ciddi səhv olardı.Buna görə də uşaqlarda öz yaradıcılıqlarına tənqidi münasibətin yaradılması onlarda nəinki meylin, həm də fəaliyyət və qabiliyyətlərin inkişafı üçün xüsusi əhəmiyyətə malikdir.Çalışmaq lazımdır ki, uşaq öz nailiyyətlərini düzgün qiymətləndirə bilsin, səhvlərini görməyi bacarsın.Bu, uşaqda tənqidi təfəkkürün inkişaf etdirilməsini tələb edir.Ağılın tənqidiliyi insanın: a) dərk olunan fikirləri, faktları, fərziyyələri, eləcə də öz fikir və mülahizələrini yoxlamasında, qiymətləndirməsində, b) idrak obyektlərindəki səhv və uyğunsuzluqları axtarıb tapmasında, onların meydana çıxmasının səbəb və şəraitini araşdırmaqda, aşkar etməkdə, səhvləri düzəltməkdə ifadə olunur.Tənqidi ağıla malik olan adam başqa şəxslərin təsiri altına düşmür, hər şeyi şəxsi düşüncəsinin süzgəcindən keçirməyə, onların doğru olubolmadığını yoxlamağa can atır.Belə şəxslər öz fikirlərini də dönə-dönə yoxlayır, onlara tənqidi surətdə yanaşırlar.Şagirdlər inkişaf etdikcə onların tənqidi təfəkkürü də inkişaf edir və yeni keyfiyyətlər kəsb edir.Uşaqda onun yaradıcı fəaliyyətinə tənqidi münasibətin yaradılması onun özünə tələbkarlıqla yanaşa bilməsinin mühüm şərtidir.Uşağın özünə tələbkarlıqla yanaşa bilməməsi və ya tələbkarlığın səviyyəsinin aşağı olması meylin perspektivsiz olması ilə nəticələnir.Uşağın qabiliyyəti olduğu halda meylinin sabit olmaması psixoloji cəhətdən məhz bunula əlaqədardır.Kiçik məktəbli birinci sinifdən başlayaraq xarici aləm haqqında nisbətən geniş biliklər sisteminə yiyələnir.Onda müşahidəçilik, ixtiyari diqqət, ixtiyari yaddasaxlama və yadasalma, əqlin müstəqilliyi və tənqidiliyi kimi keyfiyyətlər, nitq inkişaf edir.Uşaqda tənqidi təfəkkürün təşəkkül etməsi təxəyyül realizinin inkişafı üçün əlverişli şərait yaradır.Kiçik məktəblidə təxəyyülün realizmindən danışarkən bir məsələyə xüsusi diqqət yetirmək lazımdır.Uşaq bir sıra hallarda, xüsusilə onun hisslərinə toxunan maraqlı bir hadisə müşahidə etdikdən sonra hekayə və ya şeir yazarkən gördüyü hadisəni olduğu kimi təsvir edir.Bu, təxəyyülün realizmi deyil, məhdudluğudur.I və II sinif şagirdləri şeir və ya hekayə yazarkən, adətən, gördüklərini sadalamaqla kifayətlənirlər.Orta məktəb yaşı dövründə şagirdlərin yaratdıqları təxəyyül surətlərinin məzmun və formasında mühüm keyfiyyət dəyişikliyi özünü göstərir.V-VII sinif şagirdləri ədəbiyyat dərslərində müxtəlif janrlar, eləcə də surət, xarakter, təsvir və s.haqqında nisbətən ətraflı məlumat alırlar.Şagirdlər öyrənirlər ki, yazıçı bir çox hadisələri, onlara özünün münasibətini və ideyasını bədii əsərdə təsvir etdiyi surətlər vasitəsi ilə oxucuya çatdırır.Bədii təsvirlər əsərin məzmunu, ideyası və onda əks etdirilən hadisələrlə sıx əlaqədar olur.VIII-X siniflərdə şagirdlərə müxtəlif bədii əsərlərin təhlili əsasında tipik surət, kompozisiya, bədii dil və ifadə vasitələri, üslubiyyat haqqında anlayış verilir.Şagirdlər təxəyyül mədəniyyətinə yiyələndikcə, onların yaratdıqları surətlərdə yeni keyfiyyətlər kəsb edir.Yuxarı sinif şagirdlərinin yaradıcı fəaliyyəti sadəcə olaraq süjet fikirləşməklə məhdudlaşmır; onlar yaratdıqları surətlərin xarakteristikasına xüsusi fikir verir, əsas surətləri ikinci dərəcəli surətlərdən fərqləndirir, onların bir-birinə münasibətini aydın ifadə edirlər.S.L.Rubinşteynin qeyd etdiyi kimi, hər bir təfəkkür bu və ya digər dərəcədə ümumi mücərrəd məfhumlarla tamamlanır, hər bir təfəkkürə bu və ya digər əyani-hissi surətlər daxil olur; məfhum və surət-təsəvvür onda ayrılmaz vəhdətdə verilmişdir.İnsan təsəvvürsüz, yalnız anlayışlarla düşünə bilməz, o, eləcə də məfhumsuz, yalnız hissi-əyani obrazlarla düşünə bilməz.Lakin, bununla yanaşı olaraq təsəvvür və məfhum bir-biri ilə əlaqədar olduğu kimi, həm də bir-birindən fərqlənirlər.Bu baxımdan vahid təfəkkür daxilində, bir tərəfdən əyani, digər tərəfdən mücərrəd-nəzəri təfəkkürü ayırd etmək olar.Birinci üçün xarakterik cəhət bundan ibarətdir ki, onda təsəvvür və məfhumun, xüsusilə ümuminin vəhdəti əsasən əyani surət-təsəvvür formasında həyata keçirilir.İkinci üçün isə bu cəhət xarakterikdir ki, onda əyani surətintəsəvvürün və məfhumun vəhdəti əsasən ümumi məfhumlar formasında həyata keçirilir.V.Q.Belinski göstərirdi ki, “Poeziya da mühakimə yürüdür və düşünür...çünki onun da məzmunu təfəkkürün məzmunu kimi həqiqətdir.Lakin poeziya sillogizm və dilemmalarla deyil, obraz və səhnələrlə mühakimə yürüdür və fikirləşir.Hər cür hiss və fikir, poetik olmaq üçün obrazlarla ifadə olunmalıdır.” Bədii təfəkkürdə surətin özü xüsusini, konkret olaraq əks etdirməklə, həm də ümumiləşdirici vəzifə icra edir.Qiymətli bədii surət tipik surətə qədər yüksəlir.Akademik İ.P.Pavlovun siqnal sistemləri haqqındakı təlim bu məsələni, ümumiyyətlə götürüldükdə isə qabiliyyətlər sahəsində özünü göstərən fərdi fərqlər məsələsini ətraflı aydınlaşdırmaq imkanı verir.Böyük alim, siqnal sistemlərinin qarşılıqlı əlaqəsinə görə insana məxsus 3 tip - bədii, mütəfəkkir və orta tip müəyyən etmişdir.İ.P.Pavlovun fikrincə, insanın düşdüyü şəraitin, həyat tərzinin, təhsil və tərbiyənin təsiri nəticəsində onun ali sinir fəaliyyətində ya 1-ci siqnal sistemi əsas yer tutur (bədii tip), ya da 2-ci siqnal sistemi üstünlük kəsb edir (mütəfəkkir tip), yaxud bunların hər ikisi eyni dərəcədə inkişaf edir (orta tip).Görkəmli sovet fizioloqu A.Q.İvanov-Smolenskinin qeyd etdiyi kimi, İ.P.Pavlovun ali sinir fəaliyyəti tiplərinə həsr olunmuş tədqiqatının əsasında hər iki siqnal sisteminin münasibəti məsələsi qoyulmuşdur.O, bir siqnal sisteminin o biri üzərində yalnız nisbi üstünlüyünü qeyd edir.Ümumiyyətlə götürsək, 2-ci siqnal sistemi (fikri fəaliyyət) 1-ci siqnal sisteminə (obrazlı-emosional fəaliyyətə) nəzərən üstünlük təşkil edir.Bu, mütləq xarakter daşıyır, çünki dil və təfəkkür insanın əmək fəaliyyətində həlledici rol oynayır.Əgər sözü, 2-ci siqnal sistemini S, obrazı, 1-ci siqnal sistemini S` ilə ufadə etsək, həmin asılılığı riyazi formada belə ifadə etmək olar: S>S`.Birinci siqnal sisteminin ikinci siqnal sistemi üzərindəki nisbi üstünlüyü (bədii tip) belə ifadə edilə bilər: S>S` + n (burada n - bədii tip nümayəndələri üçün xarakterik olan emosional və obrazlı görmənin xüsusiyyətlərini bildirir).2-ci siqnal sisteminin 1-ci siqnal sistemi üzərindəki nisbi üstünlüyü (mütəfəkkir tip) isə belə ifadə edilə bilər: S+m>S`(burada m – xarici aləmə mütəfəkkir tip üçün xarakterik olan mücərrəd, sözlü-məntiqi münasibəti göstərir.) Göründüyü kimi, bir siqnal sisteminin başqası üzərindəki nisbi üstünlüyü məsələsinin 2-ci siqnal sisteminin 1-ci siqnal sistemi üzərindəki mütləq üstünlüyü məsələsi ilə qarışdırmaq olmaz.Əks halda belə bir təsəvvür yaranır ki, bədii tipdə guya intellektual fəaliyyət zəif inkişaf etmiş olur.Bu, ciddi səhv olardı.Bir siqnal sisteminin o biri siqnal sistemi üzərindəki nisbi üstünlüyü yalnız bədii, mütəfəkkir və ya orta tipin təfəkkür tərzində özünəməxsus cəhətlərin formalaşmasını şərtləndirir.İ.P.Pavlov bu xüsusiyyətləri belə xarakterizə edir: “bəzi adamlar yaxşı düşünürlər, lakin konkret, real surətdə fikirləşmirlər, onlarda birinci və ikinci siqnal sistemləri arasındakı əlaqə xeyli zəifdir; başqaları isə, əksinə, belə ağıllı və məntiqi düşünsələr də, söz arasındakı real təəssüratı, yəni birinci siqnalları görməyə meyl edirlər.Onların xarici aləmlə əlaqəsi birincilərə görə daha yaxşıdır...Onların hər ikisi ağıllıdır, lakin onlardan birinin mühakiməsi gerçəlikdən uzaqdır, o birisi isə gerçəkliyi olduğu kimi əks etdirir.”İ.P.Pavlova görə, ikinci siqnal sisteminin birinci ilə əlaqəsi mütəfəkkir tipdə zəif, bədii tipdə qüvvətlidir.Orta tipdə isə birinci və ikinci siqnal sistemlərinin hər ikisi eyni dərəcədə inkişaf edir.Siqnal sistemlərinin inkişaf xüsusiyyətlərindən asılı olaraq bu və ya digər tipə mənsub olan şagirdlər qavrayış, təsəvvür və hafizə materiallarından da müxtəlif tərzdə istifadə edirlər.Məsələn, bədii tip nümayəndələri konkret və emosional surətlər yaratdıqları halda, mütəfəkkir tipə mənsub olanlar yeni surətlər yaradarkən mühakimə yürütməyə daha çox meyl göstərirlər.Biz məktəbdə yeniyetməlik yaşı dövründə özünün əqli qabiliyyətlərinin inkişafı etibarilə həmyaşıdlarından fərqlənən xeyli şagirdlərlə qarşılaşırıq.Belə şagirdlərin iki tipi diqqəti daha çox cəlb edir: onların bir qismi maraqları və ətrafdakı adamlara münasibəti etibarilə daha çox kiçik məktəbliyə bənzəyir.Dərsi asanlıqla başa düşür, məsələni daha asan yolla həll edir, lakin özünü sadəlövh aparır, aşağı qiymət alanda ağlayır, bütün fənnlərlə eyni dərəcədə maraqlanır; digər qismi isə özünü əslində böyük məktəbli kimi aparır: müəllimlərin bir çox məsləhətlərinə əməl etmir, dərsdə bəzən kənar işlərlə məşğul olur, ancaq maraqlandığı fənnə xüsusi diqqət yetirir, həmin fənnə aid əlavə ədəbiyyat oxuyur, xüsusi dəftər tərtib edir.Onu qeyd etmək lazımdır ki, görkəmli adamların bir çoxunu kiçik yaşlarında valideynlər və müəllimlər adi uşaqlar hesab etmiş, hətta onların bir çoxunu “tənbəl”, “qabiliyyətsiz” adlandırmışlar.Tərbiyə işi sahəsində bu nöqsanlar ondan irəli gəlir ki, biz müəllimlər çox vaxt uşaqların qabiliyyətləri haqqında təkcə təlim müvəffəqiyyətinə görə mühakimə yürüdürük.Halbuki biz qabiliyyətlərin müxtəlif inkişaf variantları olduğunu unuduruq.Psixi inkişafın qeyri-bərabər xarakteri bu sahədə xüsusilə aydın nəzərə çarpır.Mənfi emosiyalar və onların aradan qaldırılmasında özünüələalmanın rolu İnsan emosiyaları ictimai- tarixi inkişafın məhsulu olub davranışı daxilən tənzim edən proseslərə aiddir: onlar tələbatların təzahürünün subyektiv forması kimi çıxış edir.Emosiyaların inkişafının ali səviyyəsi insanın davamlı hissləridir.Bu psixi proses bir tərəfdən, insanın instinktləri, digər tərəfdən isə onun biososioloji tələbatı ilə bilavasitə əlaqədardır.Emosiyalar xarici aləm hadisələrinin və daxili vəziyyətin insanın həyat fəaliyyəti üçün əhəmiyyətini əks etdirmək yolu ilə şəxsiyyətin xarici təsirə qarşı fəallığını nizama salır.İnsanda xarici aləm hadisələrinin təsirinə reaksiya vermək etibarı ilə affekt, emosiya, stress, hiss, ehtiraslar bir növ mühafizə siqnalı rolunu oynayır.Bu cür siqnallarsız insan fəaliyyəti mümkün olmazdı.İnsanın emosiyaları getdikcə zəifləyir, bunların əvəzinə ictimai, etik, estetik hisslər inkişaf edir.Bəs mənfi emosiyalar nədir?Mənfi emosiyalar necə yaranır?Onların insana təsiri nə ilə nəticələnə bilər?İnsanda mənfi emosiyaları aradan qaldırmaq mümkündürmü?Biz bu suallara cavab verməyə çalışacayıq.Bunun üçün biz müxtəlif mənbələrə müraciət etməli olacayıq.Maksim Qorki deyirdi: “Kədər - qiymətdən düşmüş fonddur.” Doğrudan da, dərdlə, fəlakətlə üz-üzə gəlmiş adamlar fəaliyyətsiz olurlar.Onlar nəinki təkcə fiziki cəhətdən lazımi qədər iş görə bilmir, adətən onların düşünmə qabiliyyəti də zəifləyir, çünki əzələlərində, beyinlərində damarlar daralmış olur.Ağır dərdə düçar olan adamın əli heç nəyə yatmır.İnsan sonsuz ümidsizliyə qapılanda, dərdi dözülməz olandadinmir, onun nə danışığını, nə şikayətini, nə də iniltisini eşitmək olur.Təsadüfi deyildir ki, antik dövrün müdrik adamları belə demişlər: “Yalnız kiçik dərd danışa bilir, böyük dərd dilsiz olur.” Dərdi böyük olan adam özünə qapılmamalı, dərd əlində aciz qalmamalıdır.Talıbov mənfi induksiya yaratmağı məsləhət görürdü, baş-beyin qabığında yeni, daha güclü qıcıq mərkəzi yaratmaq lazımdır ki, insanı əldən salan mənbəyə qalib gəlsin.Toplanmış mənfi emosiyaları söndürmək, onlardan yaxa qurtarmaqla yüngülləşmək lazımdır.Emosiyaların isə qanunu belədir: madam ki, emosiyalar toplanıb, o, mütləq boşalmalıdır.Bəzən bu boşalma və yüngülləşmələr çox gözlənilməz formalar alır.Akademik P.K.Anoxin deyirdi ki, insan yaranmış emosiyanı, xüsusən bu emosiya baş- beyin qabığı ilə əlaqədar olduqda, adətən, saxlamaq iqtidarında deyil.Emosiyanın zahiri əlamətlərini (məsələn, göz yaşını) boğmaq, saxlamaq mümkün olsa da, damarların spazmanı,ürəyin döyünməsini dayandırmaq qeyri-mümkündür.Cinayətlərin istintaq metodları da buna əsaslanır.Dolayı dəlillər təqdim edildikdə öz cinayətini danan cani zahiri əlamətlərlə deyil, nəbzinin, tənəffüs ritminin, qan təzyiqinin dəyişilməsi ilə özünü büruzə verir.Məşhur təyyarə sınaqçısı Marina Popoviç danışırdı ki, bir dəfə uçuş zamanı təyyarəni idarə etmək mümkün olmur və o sürətlə yerə enməyə başlayır.Marina və təlimatçı özlərini itirmir, çətinliklə də olsa təyyarəni xilas etməyə nail olurlar.Marina çox sevinir, zarafat edir, gecə yuxuda isə, onda qısamüddətli də olsa, ağır sinir pozğunluğu baş verir.Emosional boşalma, yüngülləşmə bəzən çox baha başa gəlir və qorxulu nəticələrə gətirib çıxarır.Qətl yerinin, qatili özünə “cəlb etməsi” haqqında hamı eşidib.Təcrübəli xəfiyyələr bilirlər ki, cani cinayət yerinə getməyincə sakit olmayacaq.Buna görə də pusquda durub onu ifşa edirlər.Deməli, toplanmış mənfi emosiyanı cilovlamaq, saxlamaq çətindir.Buna yalnız möhkəm iradəli adamlar nail ola bilirlər.Ən yaxşı yüngülləşmə üsulu-məqsədə çatmaqdır.Lakin buna hamı həmişə nail ola bilmir.Bu halda gərgin əzələ fəaliyyəti, maraqlı iş, kitablar, musiqi köməyə çata bilər.Musiqi-emosiyaları, həyəcanı dağıdan, yüngülləşdirən ən yaxşı vasitə olub, insana güclü təsir göstərir.Musiqi xeyirxah hisslər oyatmaqdan əlavə, həm də “ürəkdən sanki od çıxarır”, dərdi qovur, yorğunluğu çıxarır.Fizioloji tərəfinə gəldikdə isə musiqi damarların genişlənməsinə fəal kömək göstərir.Yapon mütəxəssiləri müəyyən etmişlər ki, fəhlənin əhvaliruhiyyəsinin əməyin məhsuldarlığına çox böyük təsiri var.Əgər sex rəisi gülümsəməyi bacarmırsa onu işdən çıxarırlar.O, əlindən gələni edir ki, fəhlə həvəslə, nikbin əhvali- ruhiyyə ilə işləsin və çoxlu qazanc gətirsin.Məncə bunu şəhr etməyə ehtiyac yoxdur.Hər cür mənfi emosiya zamanı orqanizmdə hormonlar, o cümlədən adrenalin hasil edilib qana daxil olur, həmin adrenalin damarları daraldır, qan təzyiqini yüksəldir, energetik prosesləri fəallaşdırır.Mənfi emosiyalar güclü sarsıntılar əmələ gətirməsin deyə, emosiyaları zəiflətmək yolu ilə artıq hormonları sərf etmək lazımdır.Məsələn, birinin ən yaxın adamı həlak olubsa, doyunca ağlamağı məsləhətdir, əks təqdirdə “göz yaşları ilə ifadə olunmayan dərd başqa orqanları ağladır”, başqa sözlə desək, ürək damarlarının sıxılması həyat üçün təhlükə törədir.Viktor Hüqo yazırdı: “Göz yaşları həmişə nəyi isə yuyub aparır və təskinlik gətirir.” Emosiyalar uyğunlaşdırıcı kimi də mühüm rol oynayır.Emosiyaların tədqiqi ilə məşğul olan professor P.V.Simonovun verdiyi tərifə görə:“Emosiya-xüsusi sinir aparatı olub, həyatda məqsədə çatmaq yolları və üsulları haqqında kifayət qədər dəqiq məlumat olmadıqda nə cür hərəkət etmək barədə beyinə kömək edir”.Uzun müddət belə hesab edirdilər ki, “emosiya mərkəzləri” beyinin dərin mərkəzlərində yerləşir, lakin son vaxtlar müəyyən olunmuşdur ki, emosional reaksiyalarda böyük yarımkürələrin qabığı da mühüm rol oynayır.Sol yarımkürəmüsbət, sağ yarımkürə isə mənfi emosiyalarla bağlıdır.Deməli, sağ yarımkürə emosional məsələlərə “baxır”, yəni xarici aləmi obrazlarla qavrayır, sol yarımkürə isə məntiqi təfəkkürlə “məşğul olur.” Professor Ə.S.Bayramovun hiss və emosiyaya verdiyi tərifə nəzər salaq: “Hiss və emosiya insanın dərk etdiyi cisim və hadisələrə, başqa adamlara, həmçinin özünün rəftar və davranışına, fikir və arzusuna bəslədiyi münasibəti ifadə edən psixi prosesdir.” Deməli, hər kəsin emosiya və hissləri onun özünə, ətraf aləmə bəslədiyi və məxsusi səciyyə daşıyan şəxsi münasibətidir.İnsanın emosiya və hisslər aləmi çox rəngarəng və mürəkkəbdirr.Bu həqiqətən də belədir.Emosiyalar özü özlüyündə mühüm məsələ deyil, müəyyən emosional vəziyyəti yaradan tələblər, səbəb və məqsədlər mühümdür.Buna görə də yalnız düşünülmüş, insan üçün faydalı olan tələbləri inkişaf etdirmək lazımdır.Mənfi emosiyalar şər qüvvələrlə mübarizəyə yönəldilibsə, yaxud da əzablı yaradıcılıq axtarışlarına xidmət edirsəyaxşıdır.F.Dostoyevski deyirdi:“Gənc qəlbi kədərləndirməkdən qorxmayın, bu, onu nəcibləşdirir.” Əlbəttə, gecəni səhərədək xəstə anasının yatağı qarşısında keçirən uşağın dərindən doğan mənfi emosiyalar bizim üçün azğın sərxoşun şadlıqdan yaranan müsbət emosiyalarından həmişə qiymətli olacaq.Emosiyalar-enerjinin səfərbər olması üsuludur.Emosiya olmadıqda insan sönükləşir, fəaliyyətdən düşür və passivləşir.Necə deyərlər, emosional küt adamlar heç nəyə reaksiya göstərmir.Heç bir şeyə reaksiya göstərməmək, reaksiyalara laqeydlik isə ən azı insani fəlakətdir.İnsan üçün ən dəhşətli şe - gözləri açıq ikən yatmış adama çevrilməkdir.Əgər biz hamı üçün xoşbəxt həyat arzulayırıqsa, adamlar arasında mütləq xeyirxahlıq, qardaşlıq münasibətlərinin bərqərar olmasına, kin, paxıllıq və eqoizm kimi mənfi halların qarşısının alınmasına nail olmalıyıq.Bunun zəruri olduğunu yalnız sosial baxımdan izah etmək düzgün olmazdı.Bunun hələ fizioloji tərəfi də var.Kin insanda bir çox gözəl keyfiyyətləri öldürür, qəlbini qaraldır, ağlını kütləşdirir, istedadını isə zəiflədir.A.Mitskeviç yazırdı:“Qəzəb, kin - gücsüzlüyün silahıdır”.Təbiət zəhəri sürünənlərə vermişdir.Güclülərin ona ehtiyacı yoxdur.” İdarəetmədə yalvarış və ya söyüşlə iş getməz, işi bacarıqla təşkil etmək lazımdır.İ.P.Pavlovun dediyi kimi, hər bir işdə ardıcıllıq, təvazökarlıq və ehtiras olmalıdır.Əməyə yaradıcılıq, poeziya elementləri daxil etmək lazımdır ki, adama yorğunluq deyil, sevinc gətirsin.Mənfi emosiyalar insanların daxilində təlatümə gəlməkdən əlavə, onların zahiri simasında da əks olunur.Məsələn, qəzəb emosiyasında dişlər qıcıyır, gözlər parlayır, ağrı və dərd təsirindən qaşlar ortadan çatılır, heyrət hissi gözləri və ağzı açmaqla ifadə olunur, etinasızlıq zamanı isə baş bir yana dönür və aşağı dodaq sallanır.Qəddarlığı ilə dünyada məşhur olan tarixi şəxsiyyətlərdən biri Napoleon haqqında bir misalı gətirmək istərdim.Deyirlər Napoleonun “polad kimi soyuq” gözləri parıldayanda, hətta ən qorxmaz adam olan Lann da titrəyərmiş.Gözün parıldaması - emosiyanın toplanmasını göstərir, toplanmış emosiya isə, bildiyimiz kimi, mütləq özünə çıxış yolu tapmalıdır.Mehtər oğlu olan və Bonapartın həyatını iki dəfə xilas etmiş Lannın qorxmasına səbəb korsikalı sərkərdənin acığını bir adama tökəndə çox amansız olmasını bilməsi idi.Afrikanın şimalında Abukir yaxınlığındakı vuruşmaları xatırlayaq, burada on beş min türk əsgəri sahilə çıxmışdı.Napoleon onların on beş minini də qırdırmışdı.Halbuki bunların çoxunu əsir almaq da olardı.Materialist filosofların affektlər haqqında baxışlarında mütərəqqi fikirləri özündə inkişaf etdirərək qeyd etmişdilər ki, affektlər, hisslər, emosiyalar və ehtiraslar idarə oluna bilər və hökmən idarə olunmalıdır.Əxlaq tərbiyəsinin qarşısında duran vəzifə heç də bütün hiss və ehtirasları boğmaq, cilovlamaq, ölgünləşdirmək deyil, onları tərbiyə etdirməkdir, inkişaf etdirməkdir, yalnız o affektləri, emosiya və ehtirasları həqiqətən boğmaq, cilovlamaq lazımdır ki, bunlar son nəticədə insanı alçaltmasın, onu fiziki və mənəvi cəhətcə şikəst edib eybəcər hala salmasın.İnsanın əzəməti, qüdrəti və böyüklüyü məhz onun öz affektlərini, hiss və ehtiraslarını idarə edə bilmək qabiliyyətinə malik olmasındadır.Bu qabiliyyət yalnız insana məxsus qabiliyyətdir.Məhz bu baxımdan özünüələalma qabiliyyəti insanın əldə etdiyi ən yüksək mənəvi nemətdir.Özünüələalma emosiyaları ram etmək bacarığıdır.Yalnız özünü hər şəraitdə ələ almağa qadir olan adamlar dağ kimi sarsılmaz olurlar.Affektlərini idarə edə bilməyib, bunların quluna çevrilmiş adamlar, stress vəziyyətinə düçar olmuş adamlar dünyada ən bədbəxt adamlardır.Böyük alman filosofu Hegel yazmışdır: “Dünyada heç bir böyük nailiyyət ehtirassız əldə edilməmişdir.” Alman yazıçısı Jan Polun nəzərincə, “insan həm ehtiraslara, həm də bunları idarə etmək qabiliyyətinə malik olmalıdır.” Məşhur amerika yazıçısı Cek London isə yazmışdır: “Əbədi, lakin yuxulu planet olmaqdansa, qoy parlaq meteor olum!” Məşhur ingilis ədəbiyyatşünası Con Kollinz yazırdı: “Yalnız iki ehtiras bizə həzz vermir- bunlardan biri paxıllıq, digəri qorxudur.” Jan-Jak Russoya görə, “ehtiraslar qızğın olduqca onları idarə etmək zərurəti də bir qədər artıq olur.” Ən hirsli vaxtda belə özünü ələ ala bilmək, öz hərəkətlərinin, dediyin sözlərin mənasını və labüd nəticələrini dərk edə bilmək, insanın “ruhu sağlamlığının” mühüm şərtidir.Əxlaqi təcrübə göstərir ki, hirsli, qəzəbli bir vaxtda düşünülməmiş edilən bir hərəkət və deyilən bir sözü güllə ilə müqayisə etmişlər.Atılan gülləni geri qaytarmaq mümkün olmadığı kimi, deyilən sözü də geri qaytarmaq mümkün deyildir.Özünüələalma eyni zamanda əxlaqi azadlığın təzahürüdür, mənəvi sərbəstliyin mühüm göstəricisidir.Insanın ən çətin, ən mürəkkəb şəraitdə özünü ələ ala bilməsi, öz coşğun ehtiraslarını boğa bilmək dərəcəsi eyni zamanda onun əxlaqi azadlığının, mənəvi muxtariyyatının dərəcəsidir.Bir sözlə, insan idarə edəndən idarəolunana, özünə ağalıqdan öz ehtiraslarının köləsinə çevrilir.Əbəs deyilməmişdir ki, ən böyük qələbə insanın öz üzərində qazandığı qələbədir.Biz heç vaxt unutmamalıyıq ki, ən çətin vəziyyətdə özünü ələ almaq əxlaqi igidlikdir və bu cür igidlik hamıya müyəssər ola bilər.Bunun yeganə açarı özünü dərindən dərk etməkdən, sözün əsil mənasında özünə ağa olmaq qabiliyyətini qazanmaqdan ibarətdir.Öz emosiyalarını idarəetmənin yolu insanın iradəsindən, özünü dərketməsi üzərindən keçir.Əsəb proseslərinin insanın özü tərəfindən idarə edilməsi, tənzim edilməsi qabiliyyətini ağıl və iradə vasitəsilə yüksəltmək lazımdır.Hər bir kəs bu sahədə öz üzərində məşq etməli, çalışmalıdır.Məhz özünü, öz əsəblərini tənzim etmək yolu ilə artıq həyəcanları, emosiyaları vatında sakitləşdirməyi vərdiş halına keçirmək lazımdır.Bu işlə əsasən psixoprofilaktika məşğul olur.Psixoprofilaktika- insanın özünü dərindən dərk etməsi, bunun əsasında öz emosiyalarını idarə edə bilməsini təbliğ edir; ailədə, kollektivdə özünü son dərəcə mədəni apara bilmək qabiliyyətini, düşünərək yüz ölçüb bir biçdikdən sonra danışmağı təbliğ edir; evdə və işdə tam mehribanlıq, qayğıkeşlik, qarşılıqlı hörmət və ehtiram şəraiti yaratmağı, bir sözlə, stress vəziyyəti törədə biləcək bütün halları aradan qaldırmağı öyrədir.Unutmaq olmaz ki, başqalarını əsəbləşdirən, başqasının qəlbinə toxunan, öz sözləri və hərəkətləri ilə başqalarında stress vəziyyəti yaradan, başqasını incitməkdən sadiscəsinə həzz alan adam irəlicədən özünü əsəbləşməsi, psixi xətər alması, mənəvi cəhətdən narahat olması üçün şərait yaradır.Belə adamların hərəkəti içində olduğu gəmini batırmağa cəhd edən divanənin hərəkətinə bənzəyir və düşünülmür ki, gəmi qəzaya uğradıqda başqa sərnişinlərlə birlikdə o, özü də məhv olacaqdır.Bütün bu deyilənlərdən belə bir nəticə çıxarmaq mümkündür ki, mənfi emosiyaları aradan qaldırmaq üçün ancaq insanın özünü dərindən dərketməsi və öz fəaliyyətini nizamlamaq üçün iradə qüvvəsi lazımdır.Kollektivdə konflikt şəraitinin aradan qaldırılması Kollektivin sosioloji inkişafına uyğun olaraq şəxsiyyətlərarası münasibətlərin tənzim edilməsi çox mürəkkəb, lakin əhəmiyyətli və ən vacib məsələdir.Kollektivdə konfliktin əsasını qrupun müəyyən üzvləri arasında müxtəlif səviyyələrdə dərk edilən obyektiv və subyektiv ziddiyyətlər təşkil edir.Konfliktə girən adamlar onu həmişə emosional halətlər fonunda həll etməyə təşəbbüs göstərirlər.Bəs konflikt şəraiti özü nə deməkdir?Konflikt şəraiti dedikdə konfliktin özü ilə yanaşı, onu şərtləndirən bütün səbəblər və şərtlər nəzərdə tutulur.Ən başlıca məsələ konfliktin mənəvi məzmunundadır, konstruktiv, yaradıcı, işgüzar xarakter daşımasındadır.Bu cəhətdən konflikt konstruktiv və destruktiv funksiyalar daşıyır.Konfliktin konstruktiv funksiyası onda ifadə olunur ki, o, kollektivin inkişafının mənbəyinə çevrilir, yeni məqsədlərin, normaların və s.yaranması ilə nəticələnir.Əgər konflikt kollektivdə qarşılıqlı münasibətləri pozur, qrup həmrəyliyini aşağı salırsa, sərvət meyllərinin vəhdətini zəiflədirsə, bu zaman o, özünün funksiyasına görə destruktiv xarakter kəsb edir.Konstruktiv konfliktlər, adətən, prinsipial mübahisələr, müzakirələr, disputlar, destruktiv konfliktlər isə xırda çəkişmələr, dedi-qodular, qalmaqallar və s.formalarda təzahür edilir.Konfliktin xarakteri qrupun (kollektivin) inkişaf səviyyəsi ilə bilavasitə bağlıdır.Hər bir qrup və ya kollektivdə konflikt üfüqi xətt üzrə xidmət vəzifəsinə görə bərabər mövqeyə malik olan işçilər, şaquli xətt üzrə - xidmət vəzifəsinə görə müxtəlif mövqeyə malik olan işçilər arasında yarana bilər.“İşçi-işçi” tipli konfliktlər üfüqi konfliktlərə, “işçi-rəhbər işçi” və ya “işçilər-rəhbər işçi” tipli konfliktlər isə şaquli istiqamətli konfliktlərə misal ola bilər.Konfilktin müxtəlif tipləri mövcuddur.Buraya əsl konflikt, təsadüfi konflikt, qarışıq konlikt, səhv başa düşülən konflikt, yalançı konflikt, latent (gizli) konflikt və s.Bu konfliktlər mahiyyət etibarilə ya işgüzar, ya da şəxsiyyətlərarası konfliktlər kimi meydana çıxırlar.Bəs görəsən kollektivdə konflikt şəraiti hansı səbəblər üzündən yaranır?Müşahidələr göstərir ki, kollektivdə konflikt şəraitinin yaranması əksər hallarda rəhbər işçinin idarəedici-təşkilati iş sahəsindəki səhvlərindən irəli gəlir.Buna görə də rəhbər işçinin insanları idarəetmə sənətinin mükəmməl öyrənməsi, sosiologiya, psixologiya və pedaqogika sahərində öz biliklərini genişləndirməsi zərurudir.Təəssüf hissi ilə qeyd etmək lazımdır ki, hər hansı bir kollektivə rəhbərlik edən şəxsdən soruşanda ki, bu kollektivə rəhbərlik edə bilərsinizmi?Əksər şəxslər bu suala tərəddüd etmədən, düşünmədən “bəli” cavabını verirlər.Çünki onu bu zaman düşündürən kollektivin qayğıları deyil, daha çox “əlimin altında filan qədər işçim var” xəyalı olur.Buna görə də “təzə rəhbər” abı-havası” gedəndən sonra kollektivdə narazılıq toxumları cücərməyə başlayır.Bu narazılıqlar böyüyərək iri həcimli konfliktlərə çevrilir.“İşçi-rəhbər işçi” səviyyəsində konfliktlər, adətən, işçinin vətəndaşlıq, xidmət və şəxsi mövqeyi və nüfuzunun rəhbər işçi tərəfindən gözlənilməməsi şəraitində meydana çıxır.İşçinin vətəndaşlıq mövqeyi (hüquqi qanunlarına uyğun olaraq onun şəxsiyyət kimi hüququnun, ictimai ləyaqətinin gözlənilməsi) rəhbər işçidən yüksək hüquq mədəniyyəti tələb edir.İşçinin xidmət mövqeyi də rəhbər işçidən çox asılıdır.O, işçinin xidmət funksiyalarını dəqiq müəyyənləşdirməli, onun işi üçün zəruri şərait yaratmalı, peşə biliklərini artırmağa və qabaqcıl əmək üsullarına yiyələnməyə kömək etməlidir.İşçinin şəxsi mövqeyinin, xüsusilə hörmət və nüfuzunun möhkəmləndirilməsinə də rəhbər işçi həmişə qayğı ilə yanaşmalıdır.Bunlardan hər hansı birinin nəzərə alınmaması işçinin rəhbər işçiyə münasibətinin dəyişilməsinə səbəb olur və tədricən “işçi-rəhbər işçi” tipli konflikt şəraitinin yaranması ilə nəticələnir.Konfliktlərin meydana çıxmasında kadrların seçilməsi və yerləşdirilməsi sahəsində yol verilən nöqsanlar mühüm rol oynayır.Nisbətən yüksək vəzifə tutmaq üçün işçinin iddiası da həmin səbəblər içərisində əsas yer tutur.Konfliktin sosial-psixoloji səbəbləri də müxtəlifdir.Məsələn, “işçi-işçi” səviyyəsində meydana çıxan konfliktlərin bir çoxu işçilərin psixofizioloji, sosial-psixoloji və sosialideoloji baxımdan bir-birinə uyuşa bilməməsi zəminində meydana çıxır.Özlərinin müəyyən fiziki keyfiyyətlərinə, xarakterinə, marağına və ya sosial qiymətlərinə görə bir-birilə “uyuşmayan” iki işçi arasında bu tipli konfliktlərin olması zəruridir.Konfliktin hər bir iştirakçısı konflikt vəziyyətini özünəməxsus şəkildə təsəvvür edir: a) konflikt iştirakçılarının özləri (öz motivləri, məqsədləri, imkanları və s.) haqqında təsəvvürləri; b) əks tərəf (onun motivləri, məqsədləri, imkanları və s.) haqqında təsəvvürləri; c)konfliktli münasibətin baş verdiyi mühit haqqında təsəvvürləri.Aparılan sosial-psixoloji tədqiqatlar göstərir ki, konflikt iştirakçılarının mümkün hərəkətləri onların konflikt vəziyyəti haqqındakı təsəvvürləri ilə bilavasitə bağlıdır.Konflikt iştirakçıları öz hərəkətlərinin nəticələrini dərk etdikcə, onların konflikt şəraiti haqqındakı təsəvvürləri də dəqiqləşir.Rəhbər işçi konflikt şəraitini təhlil edərkən onu realistcəsinə qiymətləndirməli və ondan düzgün çıxış yollarını arayıb tapmalıdır.Bunun üçün aşağıdakı cəhətlərə xüsusi diqqət yetirmək lazımdır: a)konfliktin yaranması üçün bəhanə kimi istifadə olunan halları fərqləndirmək, konfliktin əsas səbəblərini müəyyən etmək (konfliktin iştirakçıları, adətən, onun səbəblərini müxtəlif yollarla gizlədirlər); b)konfliktin “işgüzar (obyektiv) zonasını” müəyyən etmək.Konfliktin nə dərəcədə ( tutaq ki, işin təşkili, nə dərəcədə isə konfliktə girən şəxslərin ) kollektivdəki işgüzar və şəxsi münasibətləri ilə əlaqədar olduğunun müəyyən edilməsi sosialpsixoloji baxımdan böyük əhəmiyyətə malikdir.Bu, eyni zamanda həm şəxsiyyətlərarası konfliktin xarakterini müəyyən etmək, həm də onun təsir sahəsini qismən məhdudlaşdırmaq imkanı verir.c)adamların konfliktə girməsinin subyektiv motivlərini aydınlaşdırmaq (bunun üçün işçilərin xüsusilə son dövrdə həyat yolunu bilmək, onların maraqlarını, tələbatlarını və s.öyrənmək zəruridir); d)konflikt iştirakçılarının konkret hərəkətlərinin istiqamətini müəyyən etmək.Hər bir kollektivdə konflikti vaxtında və obyektiv surətdə aradan qaldırmaq üçün həmin kollektivin rəhbəri təsirli tədbirlər görməlidir.Təəssüf ki, indiki şəraitdə rəhbər işçi öz öhdəsinə düşən işin icrasını yerinə yetirmək əvəzinə, kollektiv arasında məqsədyönlü konfliktlərin yaranmasına şərait yaradır, kollektivdə şəxsiyyətlərarası münasibətlərin pozulmasına çalışır.Bu da kollektivi işgüzar zonadan uzaqlaşdırır, onların fikir birliyinin zəifləməsinə səbəb olur.Kollektivdə bu cür münasibətlərin yaranması rəhbər işçiyə sərf edir.Bu cür rəhbər işçiləri kollektiv qayğılardan daha çox şəxsi ambisya düşündürür.Kollektivdə hər bir işçinin mədəni səviyyəsini nəzərə almaq lazımdır.Işçilərin mədəni səviyyəsi aşağı olduqda, hətta özözlüyündə çox əhəmiyyətli olan işgüzar konfliktlər belə, asanlıqla məhdud şəxsi konfliktlərə çevrilir.Çalışmaq lazımdır ki, kollektiv üzvləri bütün hallarda bir-birinə səmimi hörmət etsinlər, bir-birinin insanlıq ləyaqəti və nüfuzu ilə hesablaşsınlar, asanlıqla kiçilməsinlər, prinsipial olmayan məsələlərdə güzəştə gedə bilmək əzminə malik olsunlar.Kollektivdə sosial-psixoloji iqlimin optimallaşdırılması üçün konfliktin müsbət imkanlarından məharətlə istifadə etmək lazımdır.Təlim fəaliyyətinin psixoloji cərəyanı Təlim prosesinin əsas məqsədi bilik verməkdir.Bu məqsədə nail olmaq üçün təlimin bütün üsullarından səmərəli istifadə etsək də, çox vaxt təlim prosesində yüksək göstəricilərə nail ola bilmirik.Bunun səbəbini bəziləri şagirdlərdə, bəziləri müəllimlərdə, bəziləri isə təlim üsullarının indiki dövrdə şagird və müəllimlərin tələbatını lazımi səviyyədə ödəyə bilməməsində görmək olar.Bəziləri də təlim üsullarının müvəffəqiyyətli həyata keçirilməsinə mane olan əsas səbəblərdən birini də sosial amillərdə görürlər.Müəyyən mənada bu fikirlə razılaşmaq lazımdır.Lakin biz təlim prosesində qazandığımız müvəffəqiyyətsizliyin əsas səbəblərini təlimin psixoloji mexanizmlərini, onu psixoloji cəhətdən necə idarə etməyi, şagirdin psixi inkişafında təlimin nə kimi rol oynadığını bilməməyimizdən irəli gəlir.Əksər hallarda isə ayrı-ayrı şagirdlərin idrak imkanlarını müəyyənləşdirməkdə çətinliklərlə rastlaşmalı oluruq.Aparılan tədqiqatlar, müşahidələr göstərmişdir ki, uşaqların idrak imkanları mövcud proqramların nəzərdə tutduğundan çox-çox genişdir.Məlumdur ki, uşağın bilik əldə etmək imkanları çox geniş olsa da, hüdudsuz deyildir.Təlimin son nəticəsi, heç şübhəsiz, təkcə xarici amillərlə deyil, həm də daxili amillərlə şərtlənir.Bu iki amil vəhdət təşkil etdikdə təlim müvəffəqiyyətlə nəticələnir.Biz indiyə kimi “nəyi öyrətmək?” və “necə öyrətmək?” tədris prosesində müəllimin qarşısına çıxan bu iki suala təlim prinsiplərindən çıxış edərək cavab verməyə çalışmışıq.Ancaq bütövlükdə “öyrənmə” özü nədir?sualına bəzən lazımi cavab tapa bilmirik.Deməli, biz əvvəlcə “öyrənmə”nin özünü öyrənməliyik, sonar da onu şagirdlərə öyrətməliyik.Öyrənmə çətin, psixi prosesdir.Onun çətinliyi həm daxili(psixi), həm də xarici (fiziki) amillərdən asılıdır.Bu asılılığı görə bilmək, onu təlim prosesində lazımi məqsədə istiqamətləndirmək üçün müəllimdən nəinki yüksək bilik, pedaqoji ustalıq, həm də yüksək psixoloji hazırlıq imkanlarına malik olması tələb olunur.Müəllimlərimiz təlim prosesində psixoloji çətinlikləri aradan qaldırılmasında düzgün üsullardan istifadə edə bilmirlər.Daha doğrusu, bu çətinlikləri aradan qaldırılmasının real yollarını bilmirlər.Öyrənmə bilməməzlikdən biliyə doğru gedən uzun prosesdir.Məlumdur ki, təlim prosesində iki tərəf iştirak edir.Yəni öyrənənlə öyrədən arasında qarşılıqlı təsir, əlaqə yaranır.Öyrədənin vəzifəsi müəyyən bilikləri, müəyyən informasiyaları uşaqlara çatdırmaqdır.Ancaq biz bir cəhəti nəzərə almalıyıq ki, hazırkı dövrdə məktəblərdə təlim prosesində qarşılıqlı münasibətdə olan iki tərəfdən ən çox fəallıq göstərəni öyrədəndir.Təlim prosesində ən çox müəllim özü işləyir, şagirdlər isə əksər hallarda biliyi “hazır şəkildə” alırlar.Bu ondan irəli gəlir ki, mövcud təlim sistemi daha çox illustrativizahat prinsipinə istinad edir.Bu sistem şagirdlərə müəyyən bilikləri mənimsətmək, onlara bir sıra vərdişlər aşılamaq imkanı versə də, əqli inkişafa təsir cəhətdən istənilən müvəfəqqiyyət əldə etmək olmur.Bir sıra müəllimlər təlimin başlıca vəzifəsini onda görürlər ki, şagirdlər müvafiq dərslikdəki təlim materiallarını oxuyub yadda saxlaya bilsinlər, sorğu zamanı isə yada salmağa çətinlik çəkməsinlər.Hətta bəzən dərs soruşularkən uşaq təlim materialını asanlıqla yada sala bilmədikdə, olduğu kimi danışmadıqda, bəzi müəllimlər şagirdlərdən mətni neçə dəfə oxuduğunu soruşur, onu bir neçə dəfə təkrar oxumamaqda təqsirləndirirlər.Bəzi müəllimlərimiz isə əzbərçilik üsulundan hələ də istifadə edirlər.Əlbəttə, belə təlim üsulları müəyyən cəhətdən uşağın zehni inkişafına, onlarda hafizənin dəqiqliyinə xeyli təsir göstərir.Ancaq hər hansı bir xüsusiyyətin birtərəfli inkişafı, heç şübhəsiz, təlimin ümumi vəzifəsi hesab edilə bilməz.Məhz buna görə də, belə bir yanaşma tərzi uşaqlarda ümumiləşmiş bilik və bacarıqların təşəkkülünə, təfəkkürün inkişafına gətirib çıxara bilmir.Yaxşı halda belə bir təlim şəraitində müəyyən biliklər hafizədə möhkəmləndirilə bilər.Bu zaman uşaqlarda müəyyən məsələləri həll etməyə yönəlmiş olan axtarış səciyyəli əməli və fikri fəaliyyət, müstəqil hərəkət, müstəqil düşüncə lazımınca inkişaf edə bilməz.Belə uşaqlar axtarış aparmaya, hər şeyi müstəqil surətdə həll etməyə cəhd göstərmirlər.Onlar ən yaxşı halda, müəyyən tapşırıqların passiv icraçısına çevrilirlər.Biz təlim prosesində şagirdlərin daxili tələbatlarını və eləcədə onların özlərinin əsas məqsədə yönəlmiş fərdi idrak motivlərini nəzərə almadan bilik verməyə cəhd göstəririk.Bu halda bilik müəllim tərəfindən hazır şəkildə verilir, şagirdlər isə informasiyaları passiv şəkildə qavrayırlar.Bu cür bilik səmərəsiz bilikdir.Bilik təlim prosesində şagirdin əsas idrak motivinə çevrilməlidir.Bunun üçün şagirdi (subyektiv) fəallığa təhrik etməkdən ötrü onun emosional vəziyyətini bilmək lazımdır.Biz şagirdlərə hər hansı materialı öyrədərkən onların bilik səviyyəsi ilə verdiyimiz bilik arasındakı fərq olan psixi gərginliyi də nəzərə almalıyıq.Bilmək lazımdır ki, müəllimin verdiyi bilik məqsədəyönəlmiş psixi gərginlikdir.Digər tərəfdən də təlim prosesində ümumilikdə müqavimət göstərən sosial amil olan maneələrin də mövcudluğunu nəzərə alsaq, öyrətmənin nə cür çətin proses olduğunu anlaya bilərik.Bilik əldə etmək şagirdə daxili tələbata çevrildikdə bu zaman həmin şagirddə idrak passiv səciyyə daşımır.İdrak insan şəxsiyyətinin bütün cəhətlərinə nüfuz edir.Bu da ondan irəli gəlir ki, idrak, hər şeydən əvvəl, fəaliyyətdir.Burada xarici informasiyalar sadəcə olaraq əks etdirilmir.İdrak passiv proses deyil, sosial cəhətdən şərtlənən və şəxsi səciyyə daşıyan fəal prosesdir.Deməli, idrak nəinki öz tərkibinə müxtəlif səviyyəli inikas proseslərini, həm də şəxsiyyətin bütün tələbatlar- motivasiya sistemini də daxil edir.Demək, bir halda ki, idrak fəaliyyətdir, hər bir fəaliyyətə xas olan bir sıra cəhətlər ona da aiddir.Buraya fəaliyyətin motivi, məqsədi, təqdim edilmə xüsusiyyətləri, fəaliyyətin icra edilməsinin yol və vasitələri daxildir.Burda ilk növbədə idrakla motivasiya arasındakı qarşılıqlı münasibətə diqqət yetirmək vacibdir.Bu halda müəllim motivin psixoloji mahiyyətini bilməlidir.Bunu bir misalla izah edək.Görürsən ki, bir şagird çox böyük ciddi-cəhdlə müəyyən fənnə aid proqram materialını səylə oxuyub öyrənməyə can atmır.Bu halda onun idrak fəaliyyəti həm müəyyən obyektəmüəyyən fənnə yönəlmiş olur, həm də burada xüsusi fəallıq, ilk növbədə, idrak fəallığı nəzərə çarpır.Lakin biz bu zaman məsələnin hələ zahiri tərəfini görürük.Qarşıya belə suallar çıxır: görəsən bu şagirdi belə bir fəallığına təhrik edən səbəb nədir?Görəsən səbəb birdir, yoxsa çoxdur?Həmin səbəb keçicidir, yoxsa davamlıdır; təsadüfüdür, yoxsa zəruridir?Burada şagirdi idrak fəallığına təhrik edən səbəblər çox ola bilər (əlaçı olmaq, öz üstünlüyünü sübut etmək, fənni sevmək, müəllimə hörmət, valideynləri qarşısında və ya ictimai borcunu yerinə yetirmək və s.).Təhrikedici, fəallıq doğuran amillər həm də qısamüddətli və keçici ola bilər.Bu hallarda idrak fəaliyyətinin müxtəlif cəviyyələrdə motivləşməsi nəzərdə tutulur.Motivləşmə dedikdə orqanizmi fəallaşdıran və həmin fəallığı istiqamətləndirən təhriklər nəzərdə tutulur.Təlim prosesində ikinci situasiya şagidlərin həvəsindən, marağından asılı olaraq onlara müstəqil informasiya verilməsidir.Bu halda əgər informasiya müstəqil həyata keçirsə, şagird informasiyanın selektoru, qurulan generatoru kimi çıxış edir.Adətən bu zaman şagird fəaliyyətinin motivləşməsinin obyektini - məqsədini özü seçir.Motivləşmədəki fərq fəaliyyətin səmərəliliyinə qabiliyyətlər sahəsindəki fərqdən daha çox təsir edir.İcra fəaliyyətin düzgün motivləşməsi şagirdin bütün potensial qüvvələrini səfərbər etməyə imkan verir və davamlı iradi cəhd göstərmək sayəsində fəaliyyəti daha müvəffəqiyyətlə yerinə yetirməyə kömək olur.Belə ki, bəzi hallarda orta qabiliyyət səviyyəsinə malik olan şagird istər təlim fəaliyyətində, istərsə də icra fəaliyyətində daha istedadlı, lakin düzgün təşkil edə bilməyən şagirddən yüksək nəticə əldə edir.Hər bir fəaliyyət həmişə müəyyən məqsədlə bağlıdır.Əgər şüurlu surətdə dərk olunmuş məqsəd yoxdursa, onda fəaliyyət də yoxdur.Məsələn, XI sinifdə oxuyan H.-dan yaxşı oxumasının səbəbin soruşduqda, bildirdi ki, “təlim prosesinə ciddi- cəhdlə yanaşmağımın əsas səbəbi ali məktəbə daxil olmaq istəyidir.Bu mənim əvəzedilməz arzumdur.” Lakin insanın fəaliyyəti yalnız bir məqsədə, bir motivlə təyin edilmir.Gətirilən misalda həmin məqsədlə yanaşı ola bilsin ki, yaxşı elmi işçi, yaxşı rəhbər işçi, ali savadlı şəxsiyyət olmaq arzusu və s.kimi başqa məqsədlər də görülə bilər.İnsanın icra etdiyi iş bəzən az və ya çox dərəcədə dərk edilmiş ola bilər.Əgər şagirdin qarşısına qoyulan məqsəd tam aydındırsa və həmin məqsədə çatmaq üçün zəruri olan yol və vasitələr tamamilə düşünülmüşsə, bu halda əməl tam dərk edilmiş olur.Bəzi şagirdlərdə isə istər məqsədin, istərsə də ona çatmaq üçün zəruri olan yol və vasitələrin dərkedilmə səviyyəsi nisbətən tutqun, kifayət qədər anlaşılmaz da olur.Bu cəhət işin icrasına ciddi təsir göstərir.Məlumdur ki, aydın məqsəd böyük enerji doğura bilər.Məqsədin əmələ gəlməsi insan fəaliyyətində yeni məqsədlərin yaranması prosesidir.Bu, ixtiyari və ya qeyriixtiyari ola bilər.Məqsədin özünün bir sıra əmələ gəlmə mexanizmləri vardır.Bir halda məqsəd kənardan alınır, qəbul edilir və fərdi məqsədə çevrilir.Digər halda bir neçə tələbdən biri seçilir, bəzən də motiv dərk edilərkən motiv- məqsədə çevrilir; əməlin, fəaliyyətin ayrı-ayrı əlavə nəticələri də məqsədə çevrilə bilər.Məqsədin yaranması mürəkkəb proses olub əməlin, fəaliyyətin ilk təhrikedicilərinin baş qaldıraraq, inkişaf edərək aydın dərk olunaraq konkret obyektə , onun ideal surətinə çevrilməsi ilə əlaqədardır.Əgər şagird təlim prosesində öz fərdi məqsədini aydın dərk edirsə, onun özlüyündə lahiyələşdirə, planlaşdıra bilirsə, məqsədə nail olmaq üçün öz iradi səyini səfərbər etməyi bacarırsa, demək bu halda təlim prosesinin özü motiv kimi çıxış edir.Bu zaman həm də təlim prosesindəki şagird fəaliyyəti onun idrak fəaliyyəti kimi çıxış edir.Belə hallarda şagird müəllimə əsas informasiya mənbəyi kimi baxmır, o, informasiyanı özü axtarır, onun üzərində işləyir və nəticədə informasiyanı mənimsəyir.Bu zaman müəllim şagirdin kənardan idarə olunmasını təşkil edir.Qeyd etmək lazımdır ki, bilik sosial təcrübə formasında mövcuddur.Əgər müəllim təlim prosesində fərdi təcrübə ilə sosial təcrübə arasındakı fərqi aradan götürməyi bacarırsa, bu halda təlim müvəffəqiyyətlə nəticələnir.Yox əgər müəllim bu iki fərqi aradan qaldıra bilmirsə, onda təlimin müvəffəqiyyətindən danışmağa dəyməz.Söz yox ki, müəllim informasiya mənbəyi kimi şagirdləri “biliklə” təchiz edəcək, ancaq bu cür bilik məqsədəyönəlmiş bilik olmayacaq.Bu halda şagird passiv qəbuledici kimi çıxış edəcək, təlimin məqsədi isə motiv kimi çıxış etməyəcək.Təlim prosesinin səmərəli keçməsi üçün müəllim şagirdlərin ilk növbədə diqqət və hafizəsini yoxlamalıdır.Məsələn, müəllim yeni materialı şagirdlərə izah edir, təlimin səmərəli üsullarından istifadə edir.Necə deyərlər, müəllim öz öhdəsinə düşən vəzifəni layiqincə yerinə yetirir.Şagirdlər də yeni dərsin izahı zamanı zahiri cəhətdən çox diqqətli idilər.Ancaq müəllim materialın möhkəmləndirlməsi üçün şagirdlərə suallarla müraciət etdikdə müəllimin sualları cavabsız qalır, şagirdlər bu sualları sükutla qarşılayırlar.Görəsən buna səbəb nədir?Axı, uşaqlar müəllimə çox diqqətlə qulaq asırdılar.Bu halda şagirdlərdə diqqətin yayınması müşahidə olunur.Diqqətin yayınması onun hazırda qarşıda duran məqsədlə əlaqədar olan cisim və hadisə üzərində yönəlməsində ifadə olunur.Diqqətin yayınmasına ən çox kənar qıcıqlayıcıların qüvvəsi, oxşarlığı daxildir.Bu cür qıcıqlar fəaliyyətə çox böyük mənfi təsir göstərir.Diqqətin yayınmasına həm də insanın öz daxili vəziyyəti də ciddi təsir göstərir.Bu iki amilin təsiri ilə insanda diqqətlilik və ya diqqətsizlik halları, hətta diqqətin pozulması belə baş verə bilər.Bundan əlavə, belə bir prosesdə şagirdlərin hafizəsini də unutmamalıyıq.Ola bilsin ki, şagirdlərdə diqqətin yayınması halları baş verməyib, ancaq müəllimin izahı onların yadında qalmayıbdır.Bəs bunu nə ilə izah etmək olar?Demək bu zaman şagird müəllimin izah etdiyi həmin materialı qarşısına xüsusi yaddasaxlama məqsədi qoymur və bu materialı yadında saxlamaq üçün heç bir iradi səy göstərmir.Bu halda müəllimin dediyi informasiyalardan yalnız çox cüzi hissəsi qeyri- ixtiyari olaraq şagirdin yadında qalır, bəzi şagirdlərdə isə informasiyalardan heç birisi yadda qalmır.Belə olan halda müəllim şagirdin ixtiyari hafizəsinə xüsusi yaddasaxlama məqsədi qoyub və lazım olan materialı yadda saxlamaq üçün iradi səy göstərir, xüsusi üsul və qaydalardan istifadə edirsə, onda bu haldakı hafizə ixtiyari səciyyə daşıyır.Deməli, ixtiyari hafizə insanın şüurlu fəaliyyətinin həm nəticəsi, həm də səbəbidir.Belə dialektik vəhdət ixtiyari həfizənin inkişafını şərtləndirən başlıca amilidir.Biz, müəlimlər şagirdlərin diqqətinin tərbiyə olunmasının bir sıra şərtlərdən asılı olduğunu bilməliyik.Məzmunlu, maraqlı materialın canlı, aydın, emosional şəkildə çatdırılması şagirdlərin dərsdə diqqətliliyi üçün əsas şərtdir.Həmin şərtləri və ya şəraiti nəzərə aldıqda əldə edilən müsbət nəticələr göstərir ki, diqqət kimi ali psixi funksiyanın inkişafı və tərbiyə edilməsi tənzim və idarə edilə bilən bir prosesdir.Krutetski psixologiya və pedaqoqika elmlərinin bu sahədə əldə etdiyi nəticələrə istinad edərək, diqqətin tərbiyəsinin bir sıra şərtlərdən asılı olduğunu qeyd etmişdir.Nəzərə almaq lazımdır ki, diqqətin tərbiyəsi mahiyyət etibarilə məsuliyyət hissi tərbiyəsi və iradi cəhd sahəsində məşqlərlə bağlıdır.Bunun üçün uşaqlardan tələb edilməlidir ki, hər hansı bir işi yerinə yetirərkən, iş asan, yüngül yaxşı mənimsənilmiş olsa da, daima diqqətli olsunlar.Bəzən uşağın hər hansı işi, fəaliyyəti yerinə yetirməsi prosesində diqqətli olmasını təmin etmək üçün mütləq ideal vəziyyət ( tam sakitlik, kənar qıcıqlayıcıların olmaması və.s) yaratmaq nəzərdə tutulur.Belə bir şəraitdə, necə deyərlər, zərif, əzizlənmiş diqqət inkişaf edir, kiçik kənar qıcıqlayıcı təsir edən kimi belə diqqətin fəaliyyəti pozulur.Belə olduqda nəinki uşaq, hətta yaxşı adam belə müəyyən maneələr, kənar qıcıqlayıcılar təsir etdiyi şəraitdə işləyə bilməzlər.Ona görə də bəzən şagirdlərin diqqətii mürəkkəb şəraitdə məşq etdirmək, möhkəmləndirmək lazımdır.Dərsin dəqiq təşkili şagirdlərdə diqəttli olmaq vərdişinin yaranması üçün vacibdir.Dərsin dinamik gedişi, yaxşı iş qaydası, şərhin aydın, anlaşıqlı, cəlbedici, obrazlı olması, məntiqi və emosional cəhətlərin düzgün uzlaşdırılması uşaqlarda diqqətli olmağa yönəliş yaradır.Xüsusən də dərsin aparılmasının optimal gedişini tapmaq zəruridir.Belə ki, dərsi çox sürətlə, tələsə- tələsə aparmaq uşaqlarda diqqətsizliyə gətirir, onlar çoxlu səhvlərə yol verir, bəzən şəhrin əsas yerlərini, başlıca məğzini tuta bilmirlər.Dərsin ağır templə, sönük aparılması da ziyandır, diqqət yayınır.Çünki monoton qıcıqlayıcı şagirdləri yorur, onlarda yuxulu vəziyyət yaradır.Odur ki, dərs rəngarəng şəkildə qurulmalı, onların diqqətinin əsas fəaliyyət növündən yayınmasına imkan verməməlidir.Bunun üçün də dərs zamanı şagirdlərin fəal, müstəqil və yaradıcı fəaliyyətinə şərait yaradılmalıdır.Müşahidələr göstərir ki, müəllim tez-tez “diqqətli olun”, “diqqətinizi yayındırmayın” və s.kimi xəbərdarlığı lazımi səmərə vermir.Əgər müəllim şagirdlərin fikri fəallığını artırır, onları fikri işə cəlb edə bilirsə, onda vəziyyət tamamilə başqa cür olur.Bu halda şagirdlər passiv müşahidəçiyə çevrilməz, materialı fəal surətdə qavramağa, mənasını anlamağa, oradan zəruri nəticələr çıxarmağa müvəffəq olar.“Bunun üçün şagirdlərin təhlil etmək, müqayisələndirmək, ümumiləşdirmək və s.kimi fikri əməliyyatlardan düzgün istifadə etməsinə nail olmaq lazımdır.Hətta sorğu prosesində də bütün şagidrlərin diqqəti səfərbər edilməli, cavab verən yoldaşının şəhr üsuluna nəzarətə istiqamətləndirilməlidir.Bunun üçün “yoldaşın cavabına əlavə et”, “Onun səhvini düzəlt”, “Kim daha qısa və dəqiq deyə bilər?”, “Kim başqa misal gətirə bilər” və s.kimi sual və tapşırıqların qoyuluşu bütün sinfi səfərbər edə bilər.Məlumdur ki, şagirdlərin qeyri-ixtiyari diqqəti dərsə olan bilavasitə maraqla sıxı surətdə əlaqədardır.Odur ki, müəllimin mühüm vəzifələrindən biri dərsin şagirdlər üçün maraqlı keçməsinə nail olmaqdır.Əlbəttə, bu o demək deyildir ki, dərs həmişə əyləncəli olmalıdır.Belə olarsa uşaqlarda pis vərdiş yarana bilər, yalnız onları maraqlandıran şeylə məşğul olmaq, ona diqqət yetirmək meyli güclənər.Bu məsələnin bir tərəfidir.Digər tərəfdən, axı bütün təlim materialları, bütün fənlər eyni dərəcədə maraqlı olmur.Lakin elə materiallar var ki, onlar bilavasitə maraq doğurmasa da, şagirdlərin gələcək fəaliyyəti üçün çox vacibdir.Ona görə də şagird hər bir tədris materialına diqqətli olmalı, yəni diqqətli olmağa vərdiş etməlidir.Təlim materialına həqiqi maraq onun zahiri cəhətinə görə deyil, məzmununa, həyati əhəmiyyətinə görə olmalıdır.Yəni şagird başa düşməlidir ki, müəllim ona çatdırdığı informasiya və ya biliklər zahirən cəlbedici olmasa da, onların praktik fəaliyyətində böyük əhəmiyyətə malikdir.Ona görə də onu dərk etmək, başa düşmək, anlamaq və yeri gələndə tətbiq etməyi bacarmaq lazımdır.Şagirdlərdə maşahidəçiliyi inkişaf etdirmək sayəsində ixtiyari diqqəti mümarisə etdirmək də vacibdir.Həm də uşaqları dərsdə, küçədə, evdə hər şeyə fikir verməyə öyrətmək, onlarda müşahidəçiliyi inkişaf etdirməklə yanaşı, öz diqqətlərini idarə və tənzim etmək üçün də vacibdir.Müəllim şagirdlərdə diqqəti inkişaf etdirmək üçün hər şagirdin fərdi xüsusiyyətlərinə yaxından bələd olmalıdır.Yalnız bu halda şagirdə fərdi yanaşmaq, diqqətini inkişaf etdirməkdə ona köməklik göstərmək olar.Bir cəhəti də unutmaq olmaz ki, yaş artdıqca psixi fəaliyyətin ixtiyari olaraq tənzim edilməsində diqqət daha mühüm rol oynayır.Uşinski təlim işində şagirdlərin diqqətli olmasının əhəmiyyəti barədə yazırdı: “Diqqət ruhumuzun elə bir yeganə qapısıdır ki, şüurumuzda olan hər bir şey mütləq buradan keçir; deməli, təlimin heç bir kəlməsi bu qapıdan keçmədən uşağın ruhuna daxil ola bilməz.Aydın məsələdir ki, uşağı bu qapını açıq saxlamağa alışdırmaq birinci dərəcəli əhəmiyyətli bir işdir, təlimin bütün müvəffəqiyyəti buna nail olmaq üzərində qurulur.” Təlim prosesində şagirdlərin diqqətini səmərəli təşkil etmək üçün yuxarıda göstərilən şərtlərə əməl olunması zəruridir.Bəs şagirdlər tədris olunan materialları necə öyrənməlidirlər ki, həmin materiallar uzun müddət onların yaddaşında qalsın?Bunun üçün müəllim öyrənmənin psixoloji mexanizmini bilməlidir.Öyrənmə- müntəzəm, planlı və müəyyən üsullardan istifadə etməklə xüsusi təşkil edilən yaddasaxlamadır.Öyrənmə fəaliyyətin müvəffəqiyyətli cərəyanı bir sıra amillərdən asılıdır.Öyrənməyə qarşıya qoyulan məqsədin (ümumi və ya konkret, uzun müddətə və ya qısa müddətə yaddasaxlama məqsədinin) xarakteri, materialın anlaşılması dərəcəsi, fikri fəallığın səviyyəsi, təkrarların təşkili və s.kimi amillər təsir göstərir.Deməli, yaddasaxlamanın səmərəliliyi iki əsas amildənöyrənilən materialın xarakterindən və şəxsiyyətin idrak fəallığından asılıdır.Məlumdur ki, şagirdlər onlara tədris edilən materialı eyni cür yadda saxlamırlar.Bir halda onlar materialı yaxşı (dəqiq, tam), digər halda isə pis ( səhv və ya natamam) yadda saxlayırlar.Bəzi hadisələr asanlıqla və uzun müddət yadda qalır, digərləri isə yox.Məsələn, kiçik, axıcı, emosional şeiri asan, həcmcə böyük, vəzncə ağır şeiri isə şagirdlər çətin öyrənirlər.Maraqlı hekayəni də onlar asan yadda saxlayırlar.Ancaq materialın qısalığı, maraqlılığı onun asanlıqla və uzun müddət yadda saxlanması üçün yeganə səbəb deyildir.Burada bir sıra başqa amillər təsir göstərir.Məsələn, yeni materialı keçmiş biliklərlə qarşılaşdırmaq sayəsində nəyi və nə qədər müddətə yadda saxlamağa çalışdıqlarını aydınlaşdırmalıyıq.Bundan əlavə, şagirdlərin yadda saxladıqları materialın nə dərəcədə anlaşıqlı olması öyrənmənin xarakterinə təsir göstərəcəkdir.Anlaşılan material mənalı, anlaşılmayan, çətin material texniki öyrənməni (dəfələrlə təkrar etmə sayəsində) tələb edəcəkdir.Bəzən şagird dərs materialını öyrənərkən faktik materiala çox diqqət yetirir, yəni materialı olduğu kimi yadda saxlamağa can atır, onun üzərində baş sındırmaq, onu təhlil etmək, ümumiləşmiş nəticələr çıxarmaq məsələlərinə diqqət yetirmir.Belə olduqda mexaniki təkrarlar və onların kəmiyyəti ön plana keçəcəkdir.Bu da yaddasaxlamanın səmərəliliyinə ciddi xələl gətirəcəkdir.Eksperimentlər göstərmişdir ki, insanın 6 mənasız kəlməni yadda saxlaması üçün əgər bir təkrar kifayət edirsə, 12 mənasız sözü yadda saxlamaq üçün 14-15, 36 mənasız sözü yadda saxlamaq üçün 55 təkrar lazımdır.Alman psixoloqu Ebbinhauz öz üzərində qoyduğu təcrübələr sayəsində müəyyən etmişdir ki, şeiri mənasız sözlərə nisbətən 9-10 dəfə tez öyrənmək mümkündür.Buna görə də materialın yaxşı yadda saxlanması üçün onun məna əlaqələrinə xüsusi fikir verilməlidir.Çünki mənalı mətnlərdə söz və cümlələr deyil, əsasən onların ifadə etdiyi fikir, ideya yadda qalır.Həmin fikir, ideya isə materialın mahiyyətini ifadə edir.Mahiyyəti başa düşdükdən, onu öz dilinə tərcümə etdikdən sonra öyrənmə səmərəli olur.Aydındır ki, şagird kitabda yazılanı eynən, hərfən nağıl edirsə, bu onun həmin materialı şüurlu surətdə mənimsəmədiyini, yaxud mexaniki yadda saxladığını demək üçün əsas ola bilər.Yaddasaxlamada məna əlaqələrinə istinad etmək çox vacibdir.Psixoloji eksperimentlər göstərmişdir ki, bir təkrardan sonra 100 mənasız sözdən 5-i yadda saxlanılır.Amma 38 sözlü cümlədə 17 məntiqi məna rabitəsindən 15- i yadda saxlanır.Buna görə də şagirdin özünün fikirləşib tapdığı, özü gətirdiyi misallar, ifadələr daha yaxşı yadda qalır.Məşğələ növlərinin düzgün növbələşdirilməsi də öyrənmənin səmərəliliyi üçün çox əhəmiyyətlidir.Belə ki, iki məzmunca yaxın materialı bir-birinin arxasınca oxumaq onların bir-birinə qarışmasına səbəb olur.Bəzən asan materialdan sonra çətin materialın öyrənilməsinə keçmək də səmərəsizdir.Çünki bu halda sonrakı materialın sanki əvvəlkini sıxışdırıb aradan çıxarır.Burada sinir proseslərinin müəyyən qanunauyğunluqları da nəzərə alınmalıdır.Sinir sisteminə təsir edən qıcıqlayıcıların xarakterindən və intensivlik səviyyəsindən asılı olaraq iki cür ləngimə halı baş verə bilir.Belə ki, sonrakı qüvvətli qıcıqlayıcı özündən əvvəlki qıcıqlayıcıların törətdiyi oyanma sahələrini ləngidir.Bu, özündən əvvələ təsir edən ləngimə adlanır.Digər halda isə müəyyən qüvvətli qıcıqlayıcının təsiri ilə beyində əmələ gəlmiş üstün oyanma sahəsi, ora təsir edən və nisbətən zəif qüvvəyə malik qıcıqların beyində yeni oyanma sahələri əmələ gətirməsinə imkan vermir.Belə bir vəziyyətdə şagird materialı oxusa da, onun yaddaqalması tam, dəqiq və dolğun ola bilməz.Çünki özündən əvvəlki qıcıqlar ona ləngidici təsir edir.Bu, özündən sonra təsir edən ləngimədir.Yaddasaxlama və ya öyrənmə ilə əlaqədar olaraq bu vəziyyətə iki halda rast gəlmək olur: 1) oxşar materiallar heç bir fasilə vermədən bir-birinin ardınca öyrənildikdə, 2) əvvəl asan, onun arxasınca fasilə vermədən daha çətin material sonra 30 dəqiqə fasilə verən, yəni heç bir şeylə məşğul olmayan şagirdlər öyrəndikləri materialın 50-55 faizini, bir dərsi öyrənən kimi fasilə vermədən, başqa dərsi öyrənməyə keçən şagirdlər isə yalnız 25 faizini yadda saxlaya bilirlər.Bəs şagirdin öyrəndiyi material nə vaxt unudula bilər?Biz bilməliyik ki, yaddasaxlama və ya öyrənmə unutma ilə mübarizə sayəsində mümkün olur.Unutma prosesinin necə getməsinə aid Ebbinhauzun bir təcrübəsini qeyd etmək lazımdır.O, müəyyən etmişdir ki, materialın öyrənilməsindən yarım və bir saat sonra (əlbəttə, bu, materialın xarakterindən və öyrənən şəxsin fərdi xüsusiyyətlərindən çox aslıdır) 40 faizi, bir gündən sonra 66 faizi, 3 gündən sonra 75 faizi, 30 gündən sonra 79 faizi unudulur.Əlbəttə, bu mexaniki yaddasaxlamada belə olur, mənalı yaddasaxlamada unutma faizi xeyli azalır.Dərsdə təkrarların düzgün təşkil edilməməsi bunun kifayət qədər olmaması da, unutmanın əsas səbəblərindən biridir.Öyrənilməyə başlanılan material əvvəl öyrənilənə nisbətən çətin olduqda, bu, həmin materialın unudulmasına qüvvətli təsir göstərir.Unutmanın qarşısını almaq üçün öyrənilmiş materialı unutduqdan sonra deyil, unutma başlamazdan əvvəl təkrar etmək lazımdır.Təlim prosesində şagird fəallığını təşkil etmək və onun psixi inkişafının mühüm əhəmiyyət kəsb etməsini bilmək müəllim üçün son dərəcə zəruridir.Bəs təlimlə psixi inkişaf arasındakı əlaqə nədən ibarətdir?Təlimin inkişafda oynadığı rolu necə xarakterizə etmək olar?Görkəmli İsveçrə psixoloqu J.Piajenin fikrincə, inkişaf özünün daxili spesifik qanunlarına malikdir.Odur ki, təlimin tənzim edilməsi üçün məhz inkişafın səviyyəsi əsas götürülməlidir.Sözsüz ki, burada təlimin inkişafetdirici təsiri J.Piaje tərəfindən kölgədə buraxılır.Amerika psixoloqu C.Brunerə görə, hər cür əqli inkişafın əsasını yalnız mütəşəkkil və məqsədyönlü təlim təşkil edir; əqli inkişaf isə öz növbəsində dərin biliyə və ümumiləşdirmə bacarığına yiyələnməkdən ibarətdir.C.Bruner şagirdlərin əqli inkişafında təlim prosesinin həlledici rol oynadığını qəbul etsə də, yaş hüdüdlarını silib atdığına görə onun fikirləri ilə razılaşmaq olmaz.Vıqotskinin “təlim həmişə inkişafından irəlidə gedir və onu da öz arxasınca aparır” müddəasına əsaslanan rus psixoloqları inkişafetdirici təlimin mahiyyətini açmağa çalışmışlar.Burada uşaqların mənimsəmə inkişafının aşkara çıxarılması mühüm yer tutur.Bir məsələ ilə əlaqədar belə bir cəhəti qeyd etmək lazım gəlir ki, psixikanın ontogenezdə inkişafı keyfiyyətcə bir mərhələdən digərinə keçidlərin məcmuyu kimi başa düşülür.Uşağın inkişafının ayrı-ayrı mərhələlərində psixikanın bu və ya digər istiqamətdə inkişafı üçün daha əlverişli şərait yaranır.Bu şəraitlərdən bəzisi müvəqqəti, keçici xarakter daşıyır.Psixi fəaliyyətin ayrı-ayrı dövrlərinin olması və güclənməsi üçün optimal vaxt mövcuddur.Belə yaş dövrləri senzitiv dövrlər adlanır.Məsələn, nitqin inkişafı üçün bir yaşdan 5 yaşa qədərki dövr, riyazi qabiliyyətlərin formalaşması üçün 15-20 yaş senzitiv dövr hesab olunur.Senzitiv dövrlərdən bəhs edən L.Vıqotski yazırdı: “Bu dövrdə hissi həssaslıq inkişafda dərin dəyişikliklər əmələ gətirərək onun bütün gedişinə müəyyən təsir göstərir.Başqa vaxtlarda həmin şərtlər özü tamamilə neytral ola, ya da inkişafın gedişinə əks təsir göstərə bilər.Senzitiv dövrlər bizim təlimin optimal müddətləri adlandırdığımız anlarla tam uyğun gəlir.” L.S.Vıqotski və onun əməkdaşları təlimlə əlaqədar iki əqli inkişaf səviyyəsini müəyyən etmişlər.Birinci çox fəal inkişaf səviyyəsidir ki, burada şagird gündəlik dərsləri, verilən tapşırıqları müstəqil surətdə yerinə yetirir, özü dərsə aid misallar çəkir, müəllimin şərh etmədiyi bəzi cəhətləri izah etməyə təşəbbüs göstərir və nəhayət, onda əqli inkişaf sonralar hər hansı bir məsələni heç kimə ehtiyacı olmadan, özü həll edə biləcək səviyyəyə çatır.L.S.Vıqotski bunu fəal inkişaf səviyyəsi adlandırmışdır.Əqli inkişafın ikinci səviyyəsində uşaq bir növ yaşlıların köməyilə daha yüksək nailiyyət əldə edə bilir.Vıqotski bu inkişaf səviyyəsini “inkişafın yaxın zonası” adlandırmışdır.Vıqotski bu münasibətlə yazırdı:“Uşaq nəyi ki, yaşlının köməyilə etmək iqtidarındadır, bu, onun yaxın inkişaf zonasını göstərir...Uşağın əqli inkişaf vəziyyəti onun iki inkişaf səviyyəsinin - fəal inkişaf və yaxın inkişaf zonası səviyyələrinin köməyi ilə müəyyənləşdirilə bilər.” Uşaqlarda əqli inkişafın diaqnostikasını müəyyənləşdirməyin yolları barədə psixoloqlar arasında müxtəlif fikirlər mövcüddur.Psixoloqlardan bir qrupu əqli inkişafın göstəricisini şagirdin biliklərə nə dərəcədə müstəqil yiyələnməsi, yaxud onun hər hansı bir qanunauyğunluğu müstəqil dərk etmək, abstraktlaşdırmaq və sözlə ifadə etmək bacarığı ilə müəyyənləşdirməyə təşəbbüs göstərmişlər.Digər qrup psixoloqlar əqli inkişafı şagirdin müxtəlif xarakterli işləri hərtərəfli öyrənmə bacarığı ilə müəyyənləşdirirlər.Üçüncü qrup psixoloqlar əqli inkişafı şagirdin qazanmış olduğu biliklər sistemi ilə, olara istinad etmək bacarığı ilə müəyyənləşdirirlər.Yalnız əqli inkişaf səviyyəsini müəyyən etdikdən sonra hər bir yaşda şagirdə nə qədər bilik verməyin zəruriliyini konkret dəqiqləşdirmək mümkündür.Bütün bu deyilənləri nəzərə alsaq, bütövlükdə təlim fəaliyyətinin cərəyanını aşağıdakı kimi ifadə edə bilərik.Təlim fəaliyyətinin cərəyanı = bilməmək + fəaliyyət + məqsəd + ehtiyac + maraq + informasiya mənbəyi + iradi səy.Stressin insan həyatına təsiri və onun aradan qaldırılması yolları Son 30 il ərzində gərginlik törədən şəraitin (və ya stress törədən şəraitin) təsiri nəticəsində əmələ gələn emosional halların öyrənilməsi getdikcə daha böyük əhəmiyyət kəsb edir.Bu, insanın təhlükə zamanı, müxtəlif ağır fiziki və zehni işlər zamanı, təcili və məsuliyyətli qərar qəbul etmək və s.zəruriyyəti qarşısında etdiyi hərəkətlərdir.Qeyd etmək lazımdır ki, ayrı-ayrı dövrlərdə insana təsir edən elə mənfi hallar və elə vəziyyətlər olur ki, bunlar yerli, lakolizə olunmuş hallar və vəziyyətlər olmayıb qlobal, planet miqyaslı hallar və vəziyyətlər olur.Ona görə də mənfi hallarda və vəziyyətlərə qarşı mübarizə bütün bəşəriyyət qarşısında dayanan vəzifələr səviyyəsinə qalxır.İndi belə vəzifələrdən biri stess vəziyyətinə qarşı mübarizədir.Təsdiq edən amillərin ümumi rəyinə görə stress emosional gərginlik vəziyyətidir.Stress fizioloji cəhətdən U.Kennonun homeostazis (homoestazis - orqanizmin fəaliyyətinin daxili şəraitinin sabitliyidir) və H.Selyenin ümumi adaptasiya sindromu, daha doğrusu, orqanizmin qüvvətli və ya həddindən artıq qüvvətli (zədələyici) xarici təsirlərə ( istər fiziki, istərsə də sinir-psixi emosional yük olsun) cavab olaraq öz ehtiyat qüvvələrini (birinci növbədə endokrin ehitiyatını) səfərbər edən özünəməxsus müdafiə reaksiyası haqqında təlimlərində əsaslandırılmışdır.Stress- müxtəlif ifrat gərginliklərə orqanizmin qeyrispesifik reaksiyasıdır.Stress vəziyyətində adətən orqanizm özünü müdafiə etməyə başlayır.Böyük yarımkürələrin qabığı (akademik A.Uxtomskinin dediyi kimi, hakim qıcıqlanma elementlər vasitəsi ilə hipotalamusa (vegetativ və endokrin sistemlərin təmizləyici cihazlarının yerləşdiyi beyin şöbəsinə) siqnal verir.Hipotalamus (mərkəzi tənzimləyici) həyəcan siqnalı alıb, müqavimət göstərmək üçün bütün qüvvələrini səfərbər edir.Əsas reaksiya sistemlərindən (daxili sekresiya vəzilərindən) təcili olaraq qana hormonlar verilir, maddələr mübadiləsi fəallaşır, ehtiyat yağ və şəkər səfərbər olunur.Sürətlənmiş qan axınına verilən eritrositlər hemoqlobinin sayəsində toxumaları oksigenlə təmin edir.Qida həzmi dayanır və mədə- bağırsaq traktında azad olunmuş əlavə qan da (enerji) təhlükəni dəf etmək üçün intensiv işləyən əzələlərə və beyinə yönəlir.Stress halları tez-tez və güclü olduqda orqanizmdə energetik ehtiyatlar çatışmaya bilər, adaptasiya (uyğunlaşma) mexanizmləri sıradan çıxır.Hormon balansının tükənməsi, çatışmaması və pozulması səbəbindən orqanızmin sönməkdə olan funksiyalarını stimullaşdırmaq getdikcə çətinləşdiyindən adam, nəhayət, ölə bilər.Stress, nevroz, əsəb gərginliyi, xroniki vəziyyət daşıdıqda həqiqətən insanı məhv edir, onu insanilikdən çıxarır, “ təbiətin tacı” səviyyəsindən aşağı salır.Stress vəziyyətində insan öz əzəmətini, öz insanlıq şərəfini və ləyaqətini itirir, müflisləşir.Bu vəziyyət uzun müddət davam etdikdə o nəinki fiziki xəstəliklərə, habelə mənəvi, əxlaqi xəstəliklərə də mübtəla olur.Bir sözlə, xroniki stress həqiqətən insanı məhv edir, onun qəniminə çevrilir.Stress vəziyyətində adamlar çox vaxt ətraf cisimləri belə düzgün qavramırlar, hafizələri dolaşır, diqqətlərini başqa obyektlərə keçirə bilmirlər, gözlənilməz qıcıqlayıcılara qeyriadekvat reaksiyalar verirlər.Bəzən tam çaşır, məqsədyönlü hərəkət edə bilmirlər.Bu termini 1936-cı ildə məşhur Kanada fizioloqu Q.Seyle təklif etmişdir.O, əvvəlcə yuxarıda qeyd etdiyimiz kimi fizioloji termin kimi işlənilmiş, sonra isə insanın davranışını psixoloji səviyyədə təsvir etmək üçün tətbiq olunmağa başlanılmışdır.Hal-hazırda bəşəriyyət qarşısında qoyulan mühüm tələblərdən biri məhz, stress vəziyyətini, onun mexanizmini dərindən öyrənməkdən və onun əsasında stresdən qorunmağı təmin etməkdən ibarətdir.İndi dünyanın bütün mütərəqqi alimləri stress vəziyyətinin törətdiyi təhlükəni haqlı olaraq nüvə silahının törətdiyi təhlükə ilə müqayisə edirlər.Həqiqətən bəşəriyyət üçün dəhşətli bir fenomenə çevrilən stress vəziyyətini törədən səbəblər indi dünyanın bir çox ölkələrində, o cümlədən bizim ölkəmizdə xüsusi olaraq tədqiq olunur.Bəzi alimlər uzun sürən stress vəziyyətini insanın öz bioloji xüsusiyyətləri ilə izah etməyə cəhd edirlər.İtaliya alimi və yazıçısı B.J.Rossi “Homo Sapiens tənəzzülə uğrayır” adlı məqaləsində pessimizm mövqeyindən çıxış edərək, sübut etməyə çalışır ki, guya insan bir növ kimi artıq öz təkamülü prosesində fiziki və mənəvi cəhətdən cırlaşmağa başlamışdılar, indi o bədəncə zəifləmiş, əsəbləri həddindən artıq kövrəlmişdir, ona görə də azacıq emosional gərginliyə belə dözə bilmir və müxtəlif xəstəliklərə düçar olur.Rossi buradan belə bir qorxunc nəticə çıxarır ki, guya stress labüddür, qarşısıalınmazdır, təkamülü dayandırmaq mümkün olmadığı kimi, stressi də dayandırmaq mümkün deyildir.Başqa sözlə desək, Rossinin fikrincə bəşəriyyət, insan nəsli labüd sürətdə məhvə məhkumdur.Belə bir vəziyyət bütün cəmiyyətdə ümumi inamsızlıq, müvəqqətilik əhvali- ruhiyyəsi yaradır.Bəziləri isə stressin yaranmasının əsas səbəbini elmi- texniki tərəqqidə görürdülər.Stress vəziyyəti isə çoxamilli, müxtəlif aspektli, bioloji, psixoloji və əxlaqi cəhətləri olan bir fenomendir.Stress kimi mürəkkəb bir fenomenə qarşı mübarizədə sosioloqların, bioloqların, psixoloqların, filosofların, həkimlərin, yaradıcıların, elm və mədəniyyət xadimlərinin səylərini birləşdirmək lazımdır.İndi artıq sübut olunmuşdur ki, bədbinlik, həyatdan narazılıq xroniki xarakter daşıyan stressə bais olan əsas səbəblərdən biridir.Həyat sevgisi, yaşamaq eşqi böyük olan insanlarda isə bir qayda olaraq stress vəziyyətinə az təsadüf olunur.Həyat sevgisi, yaşamaq eşqi xoşbəxtliyin ən mühüm şərtləridir.Müasir burjua məfkurəçiləri açıqdan-açığa bu dünyadakı insan həyatını mənasız, müvəqqəti hesab edir, bunu qarışqa, həşərat və başqa canlıların həyatı ilə eyniləşdirir.Məşhur ingilis yazıçısı Ayris Merdok özünün “Qara prins” romanında eyni fikirləri təkrar edib yazır:“Dünya-iztirablar məskənidir.Son nəticədə bu dünyanın ən dəqiq tərifidir.İnsan- daim həyəcandan, ağrıdan, qorxudan iztirab çəkən heyvandır, buddizmlərin “Dukha” adlandırdıqları...dəhşətli və arasıkəsilməz işgəncələrin qurbanıdır.Hamımız iztirab çəkirik, ancaq bu iztirablar son dərəcə müxtəlifdir.Bizim dünyamız-dəhşətlər məskənidir.Bunu düşünmək, dərk etmək hər bir həqiqi sənətkarı və mütəfəkkiri həyəcanlandırmaya bilməz, ağlını çaşdırmaya bilməz, hətta bəzən onun sağlamlığını pozub dəli vəziyyətinə salmaya bilməz.Heç bir ciddi adam bu fakta göz yuma bilməz.Bəzən böyük adamlar, özlərini elə göstərirlər ki, guya bu fakta məhəl qoymurlar, guya bunu unudurlar, əslində kələkbazlıq edirlər.Yer elə planetdir ki, orada xərçəng xəstəliyi hökm sürür, orada hər gün hər yerdə guya belə də olmalıymış kimi insanlar xəstəliklərdən, aclıqdan, təbii fəlakətlərdən milçək kimi qırılırlar, orada insanlar hətta yuxuya belə gəlməyən qorxunc silahlarla bir-birini məhv edirlər, orada insanlar bütün ömrü boyu qorxudan bir-birlərinə əzab verirlər, bir-birlərini təhdid edir və aldadırlar.Bax, biz belə bir planetdə yaşayırıq!” Buradan burjua pessimistləri belə bir zərərli və insan ləyaqətinə yaraşmayan nəticələr çıxarırlar ki, bu keçici, qısa, ötəri həyat üçün yaşamağa, “planetdəki işlərə qarışmağa” dəyməz.Göründüyü kimi bu fikirlər əxlaqi yox etməyə, bütün mənəvi həyatı dağıtmağa çağırışdır.Həm də belə fikirlər tam əsassızdır.Özünü və bu dünyanı dərk edən adam yaxşı bilir ki, kainat miqyasında və ümumdünya masştabında insan ömrü həqiqətən çox qısadır.Zaman etibarı ilə, əlbəttə, bizim həyatımız heç də belə qısa deyildir, o qeyri- məhduddur.Çünki, heç kəs bilmir ki, onun fəaliyyəti nə vaxt dayanacaq, ölüm nə vaxt onun qapısını döyəcək.Bizə təbiət tərəfindən ayrılan qısa vaxt ən böyük işlər görmək, ən mənalı həyat keçirmək üçün tamamilə kifayətdir.Faradey, F.Hegel, A.S.Puşkin, Eynşteyn, İ.Kurçatov və başqa dahilər öz ölməz əsərlərini “çox qısa ömür” ərzində yaratmamışlarmı?Məgər bəşəriyyətin həyatında böyük inqilabi çevrilişlər yaradan kəşfləri, ixtiraları “qısa” ömürlü insanlar etməmişlərmi və etmirlərmi?Həyat sevgisi, həyat eşqi stressə qarşı böyük qüvvədir.Həyata nifrət insanı tərksilah edir, onu acizləşdirir və onda stress vəziyyəti, nevroz, əsəbilik yaradır, beləliklə də onu məzlum bir varlığa çevirir.Həyat sevgisi, həyat eşqi böyük yaradıcılıq, tükənməz daxili enerji mənbəyidir.Bu enerjinin bizə verdiyi qüvvə hər cür maneələri, o cümlədən stress vəziyyətini aradan qaldırmağa qadirdir.Əlbəttə, insan ömrünü, hamar, enişsiz- yoxuşsuz, çətinliklərsiz təsəvvür etmək olmaz.Xalqımızın başına gələn faciəni unutmaq heç cürə mümkün olmur.Biz hamımız insanıq, ömrümüzdə müəyyən dərdə, qəmə mübtəla olmuşuq, hətta, “20 yanvar” hadisələri zamanı ən yaxın adamlarımızı itirdik, belə hallarda biz dərin kədər, iztirab çəkməyə bilmərik.Bu vaxtlar bizim sabahkı həyata inamımız kədəri, qəmi, iztirabı qovan, bizə təsəlli verən bir qüvvəyə çevrilir.Bizim ömrümüz bir yerdə dayanıb durmur.Bu zaman bizdə müəyyən obyektiv dəyişikliklər baş verir.Həmişə kədərə, qəmə, iztirablara dözmək, onun quluna çevrilmək insanı öz ömrünün sonuna yaxınlaşdırılmasına səbəb olur.İnsan həmişə məyusluq, ümidsizlik, qəzəb, narazılıq, paxıllıq, qısqanclıq, qorxu və s.kimi mənfi halları özündən uzaqlaşdırmağa çalışmalıdır.“Hara üz tutmusan!- deyə Tauna rast gələn bir səyyah ondan soruşur.- Bağdada gedirəm, orada beş min adam qırmalıyam.Bir neçə gündən sonra həmin səyyah yenə də Tauna rast gəlir.- Bəs sən deyirdin Bağdada beş min adamı qırmağa gedirsən, necə oldu ki, 50 min adam məhv etdin?- Yox, - deyə Taun etiraz edir,- mən elə dediyim kimi beş min adam qırmışam, qalanları qorxudan ölüblər.” Hiddət, qısqanclıq və əzablı şübhələrdən də damarlar kəskin daralır - bunun əsas səbəbi qanda adrenalinin çoxalmasıdır.Belə “emosional zəhərdən “ağıl sanki çaşır, insan şiddətli ruhi sarsıntı keçirir.Damarlar yalnız qorxu, qısqanclıqdan, məyusluqdan da daralır.Məşhur fizioloq Pavlovun təliminə görə illər keçdikcə beyində sabitləşmiş rabitələr əmələ gəlir, sonra, hansı bir mərhələdə isə bu sabitləşmiş rabitələr qırılır- münasibətlər, estetik kriterilər dəyişilir.Çox vaxt söhbət həyata və insanlara olan münasibətlərin prinsipial dəyişilməsindən deyil, onlarda vaxtilə gözə çarpmayan dəyişikliklərə olan münasibətlərdən gedir.Əvvəlki ideallara olan ümidi itirmək - sarsıntıya, əzaba ən güclü stress vəziyyətinə səbəb ola bilər.İnsan sonsuz ümidsizliyə qapılanda, dərdi dözülməz olandadinmir, onun nə danışdıını, nə şikayətini, nə də iniltisini eşitmək olur.Dərdi böyük olan adam özünə qapılmamlı, dərd əlində aciz qalmamalıdır.Akademik P.Anoxin yazır: “zərərli emosiyaların yaranması üçün stimulla emosiya arasında intellekt və məntiq durmalıdır.” Bu, müdrik məsləhət də olsa, həyata keçirilməsi çətindir, çünki vəziyyəti düzgün qiymətləndirməyi və ağıllı müdafiə olunmağı hamı bacarmır.Bunun üçün hər bir insanın özünəinam duyğusu olmalıdır.Özünəinam həyata nikbin baxışın əsasını təşkil edir.İnsan dünyada ən yenilməz qüvvələrə, ən tükənməz ruhi imkanlara qadir varlıqdır.Özünəinam duyğusunun insan həyatında ən böyük əhəmiyyəti məhz ondan ibarətdir ki, bu duyğu insanda olan ecazkar fiziki, əqli və mənəvi qüvvələri həmişə səfərbər vəziyyətində saxlayır.Nəzərə almalıyıq ki, özünə inamsızlıq insan həyatında ən təhlükəli duyğudur.Bu duyğu insanı həddən artıq üzür, insanı sıxır, onu daim qərarsızlıq, tərəddüd, əsəbilik, daxili nifrət, paxıllıq, taleyindən küskünlük, həyata soyuqluq və s.bir qayda olaraq insanda stress vəziyyəti doğurur.Özünəinam insana məğrurluq və əzəmət gətirir, onun fikir və əməllərində müstəqillik yaradır.Əlbəttə, biz insanlar həmişə bir-birimizə möhtacıq, hər birimizin qarşılıqlı köməyə ehtiyacı vardır.Biz bir - birimizdən öyrənirik və öyrənməliyik.Lakin həmişə özünü zəif, məzlum bir varlıq hesab edib, başqalarının şəxsində özünə “arxa” axtarmaq insana yaraşmaz .İnsan həmişə özünü də başqalarına arxa hiss etməlidir.Bizim el məsəlində deyildiyi kimi “fərasətli oğul oyuna çıxanda kim mənimlə olur, fərasətsiz oğul isə mən kimlə olum” deyir.Həmişə çinar kimi ucalmağa çalışmaq lazımdır ki, sənin kölgəndə dincəlsinlər.Həmişə kölgə olmaq olmaz ki, başqalarının dalınca sürünəsən.Özünəinam duyğusunun mühüm amillərindən biri gələcəyə bəslənən ümiddir.Məlumdur ki, insan həmişə indiki vəziyyətindən daha yaxşı vəziyyət arzulayır, gözləyir, daim təmkilləşməyə, yaxşılığa meyl göstərir, müasir vəziyyəti onu təmin etmir.Mövcud vəziyyətindən bu cür narazılıq, təmin olunmazlıq, narahatlıq çox təbiidir və öz-özlüyündə maddi və mənəvi inkişafın mühüm bir şərtidir.Bu cür meyl, bu cür “əbədi narazılıq, narahatlıq” olmazdı.İnsan həmişə ümid etməlidir ki, gələcək mövcüd vəziyyətdən daha yaxşı olacaqdır.Buna görə də gələcək üçün, sabahımız üçün daha əzmlə fəaliyyət göstərmək lazımdır.Məhz bu cür ümid, inam insanda ruh yüksəkliyi, özünəinam duyğusu yaradır.Kim sabaha ümid ilə baxmırsa, o bugünkü qüvvələrini də qeyb edir, özünü tərksilah edir, özündəki potensial imkanları azaltmış olur.Stressə qarşı mühüm mübarizə vasitələrindən biri özünü tam dolğun realizə etməkdir.Öz fiziki, mənəvi intellektual qüvvələrini realizə edə bilməyən, öz istedad və bacarığını ifadə edə bilməyən adam bir qayda olaraq gec-tez xroniki stress vəziyyətinə düşür.İnsan öz arzu və ideallarını həyata keçirmək üçün real mübarizə aparmalıdır, fəaliyyət göstərməlidir.İnsan fəaliyyətdə olarkən, mübarizə apararkən heç şübhəsiz, müəyyən müvəffəqiyyətlər əldə edir.Bu ugurlar özünə inamsızlığı aradan qaldırmaq üçün ən qüdrətli qüvvəyə çevrilir.Fəaliyyət gec-tez müvəffəqiyyətlərlə nəticələnir.Həm də hər bir müvəffəqiyyət özünəinamın rəhnidir.İnsan hər şəraitdə özünün böyük gücünə, qüdrətinə, imkanına inanmalıdır.Fəaliyyət sanki insanı mənasız qəm yükündən azad edir, dolaşıq fikirlərini dağıdıb aydınlaşdırır, vəziyyətini yüngülləşdirir.Bunu nəzərə alaraq Emil Zolya demişdir: “Ən böyük həqiqət fəaliyyətdir, əməkdir.Həyatın bütün nəşəsi yaradıcılığıdır.Yaratmaq - ölümü öldürmək deməkdir.” Görkəmli alman şairi İ.Bexer də bu fikri təkrar edib yazmışdır: “Nə vaxt ki, qəmlisən işlə!Bu, kədəri qovmaq üçün yeganə vasitədir.Qüssəyə batmamaq üçün işlə!Işlərin yaxşı gedən də işlə, müvəffəqiyyət qazananda da işlə!Müvəffəqiyyətdən baş gicəllənmə xəstəliyinə qarşı işləməkdən başqa gözəl dərman yoxdur.”Əksinə, fəaliyyətsizlik, bekarçılıq özü ilə bərabər ürəksıxıcı, darıxdırıcı vəziyyət gətirir.Bütün bu mənfi emosiyaların toplanması həm təbiətdən, həm də insanın özündən asılıdır.Çətin başa düşmək olur ki, təbiətə bu qədər mənfi emosiyaları yaratmaq nə üçün gərək olubmuş.Belə emosiyaları “psixi ağrı” (pis əhvali- ruhiyyə, ruhi əzginlik, depressiya, intizar...) adlandırmaq olar.Belə bir fikrə gəlmək olur ki, təbiət burada həddən artıq canfəşanlıq etmişdir.Ancaq bununla belə təbiət özünə həmişə asanlıqla haqq qazandıra bilər.İstisna deyildir ki, “psixi ağrı” vicdan adlandırılan insanlararası münasibət üçün bir əsasdır.İnsandakı “psixi ağrını” aradan qaldırmaq həqiqətən çətin problemdir.Başqa ümumbəşəri problemlər kimi “psixi ağrının”da həm bioloji və həm də sosioloji cəhətləri vardır.Ümumbəşəri ölçüdə “psixi ağrını” cəlb etmək nəinki son dərəcə çətindir, hətta lazım da deyil.İnsanı narazılıq duymaq hissindən məhrum eləmək, ağrı hissindən məhrum eləmək qədər qorxuludur.Ancaq bütün bunlarla belə insanlar “psixi ağrı” ilə var qüvvələri ilə mübarizə aparırlar.Onların təbii, qarşısı alınmaz miqdarını minimuma endirmək və bu “psixi ağrını”idarə etmək lazımdır.Hər şeyin mənası məhz ölçüdə və təsir istiqamətindədir.Bizim emosiyamızda kəmiyyət çox vaxt asanlıqla keyfiyyətə keçir.Ancaq emosiyalar onunla fərqlənirlər ki, onlar nə kəmiyyət uçotuna, nə də keyfiyyət istiqamətinə uyurlar.Hələ heç kəs hesablamayıb ki, öz qüvvələrinə lazımı qədər inam duymadıqları üçün cəmiyyət nə qədər bacarıqlı adam itirib.Belə adamlar dumanlı, yaxud aydın şəkildə öz nöqsanlarını duyurlar.Bəzən “ilhamlı dəqiqələrdə” inam meteor kimi şəfəq saçır.Ancaq dərhal sönüb zülmətə bürünür, bacarığın gözəl inciləri öləzəyir.Həddən artıq inamlı olanları həyat düzgün yola çıxaracaqdır.Bir sözlə emosional - iradi “ təməlin” mühümlüyünü sübuta ehtiyac yoxdur.Əgər insanda bu keyfiyyət yüksəkdirsə arxayınlaşmaq olar ki, xarici şərait əlverişli olmadıqda belə, insan öz imkanlarını açacaq və bacarığı dairəsində maksimum fəaliyyət göstərəcəkdir.Özünü bütün çətin, mürəkkəb şəraitlərdə ələ ala bilmək şəxsiyyətin əzəmətinin əsas əlamətidir.Bunu nəzərə alaraq əxlaq nəzəriyyəsi S.Smayls yazmışdır ki, “özünüidarə, özünəhörmət və özünüələalma yolu ilə rəzalətlərin onda doqquzunu aradan qaldırmaq olar.” Nə vaxt ki, insan özünü əla ala bilmir, öz hərəkət və davranışlarını idarə edə bilmir, o vaxt artıq o, öz əzəmətini, öz şəxsiyyətini də itirir, çatdığı insanlıq zirvəsindən aşağı doğru yuvarlanmağa başlayır.Bu vaxt heyvanilik insanlığa qalib gəlir, insan kiçilir, yazıqlaşır.Ən hirsli vaxtda belə özünü ələ ala bilmək, öz hərəkətlərinin, dediyin sözlərin mənasını və labüd nəticələrini dərk edə bilmək insanın “ruhi səlimliyinin” mühüm şərtidir.Özünüələalma eyni zamanda əxlaqi azadlığın təzahürüdür, mənəvi sərbəstliyin mühüm göstəricisidir.İnsanın ən çətin, ən mürəkkəb şəraitdə özünü ələ ala bilməsi, öz coşqun ehtiraslarını boğa bilmək dərəcəsi, eyni zamanda onun əxlaqi azadlığının, mənəvi muxtariyyatının dərəcəsidir.İnsan öz iradəsini itirən kimi, öz hiss və ehtiraslarının cilovunu əlindən buraxan kimi, dərhal öz əxlaqi azadlığını da itirir, ağlını çaşdırır, zəkasını bulaşdırır.Bir sözlə, insan idarə edəndən idarəolunana, özünə ağalıqdan öz ehtiraslarının köləsinə çevrilir.Əbəs deyilməmişdir ki, ən böyük qələbə insanın öz üzərində qazandığı qələbədir.Ən çətin vəziyyətdə özünü ələ almaq əxlaqi igidlikdir və bu cür igidlik hamıya müyəssər ola bilər.Bunun yeganə açarı özünü dərindən dərk etməkdən, sözün əsil mənasında özünə ağa olmaq qabiliyyətini qazanmaqdan ibarətdir.İndi planetin elə bir guşəsi yoxdur ki, orada insanlar stress vəziyyətində olmasınlar.Çünki yer kürəsinin hər bir nöqtəsində sanki “qaynar vulkanlar” fəaliyyət göstərməkdədir.Biz XX əsrin son iyirmi illiyini “stress illəri” adlandırsaq, heç də səhv etmiş olmarıq.Hal-hazırda stress sağalmaz bir epidemiya kimi bütün dünyanı öz ağuşuna alıbdır.Sosioloqlar və psixoloqların əldə etdikləri statistik məlumata görə yer kürəsində adamların son 25-30 ildə 50%- i infarktdan ölmüşdü.Bu da bilavasitə adamların düşdükləri stress vəziyyəti ilə əlaqədar olmuşdu.Yanvar hadisəsindən sonra respublikamızda stress vəziyyətinə düşənlərin sayı daha çox olmuşdur.Onu da qeyd etmək istəyirəm ki, hadisədən sonra psixiatr həkimlərimizə yuxusuzluqdan, daxili həyəcanlanmadan, ümidsizləşmədən, inamsızlışmadan, tez-tez əsəbləşmədən, ətrafdakı insanlara qarşı laqeydləşmədən, bədbinləşmədən və s.mənfi emosiyalardan əzab çəkdiklərini bildirən adamların müraciət etməsi günü-gündən artmağa başlayıbdır.Deməli, stress artıq öz işini görmüşdür.Bu yaxınlarda Respublika Mərkəzi Xəstəxanasının psixiatr həkimi Əliağa Həsənovun yanında idim.Həkim qeyd etdi ki, Yanvar hadisəsindən sonra, son 2 ayda ona müraciət edənlərin, xəstəliyin yüngül formasında təzahür edənlərin sayı təqribən 1000 nəfərə yaxın olmuşdu.Ancaq stressin daha çox izini orqanızmlərində duyan, özünü həqiqətən ağır vəziyyətdə hiss edən xəstələrin sayı 300-ə yaxın olmuşdur.Həkimin gərgin səyi nəticəsində belə xəstələrin əksəriyyəti artıq həyata yenidən ümidlə baxmağa başlayıbdır.Əgər biz bu gün hamı üçün uzun və xoşbəxt həyat arzulamaq istəyiriksə, adamlar arasında mütləq xeyirxah, səmimi, qardaşlıq münasibətlərinin bərqərar olmasına, xalqın ruhuna uyğun hərəkət etməyə, kin, paxıllıq və eqoizm kimi hisslərin kəsilməsinə birgə nail olmalıyıq.Bu gün bizim üçün qərəzçilik, paxıllıq qeyri-təbii hal olmalıdır.Axı, biz bu gün humanizm prinsipləri əsasında, yeni mənəvi və fiziki kamilliyə doğru gedən sağlam bünövrəli bir cəmiyyət yaratmaq ümidi ilə yaşayırıq.Bunun üçün hər şeydən əvvəl bizim mənəvi birliyimiz tam təmin olunmalıdır!Örnək insan və yaradıcı şəxsiyyət Filosofların dediyi kimiAllah-təalanın xəlq etdiyi, yaratdığı insanın dünyaya göz açdığı andan başlayaraq onun təhsil və tərbiyəsinə, gələcəkdə bir şəxsiyyət kimi formalaşmasına təsir edən bir çox amillər mövcuddur.İnsan dilini, dinini, düşüncəsini, şüurunu, əxlaqi xüsusiyyətlərini, milli və mənəvi dəyərlərini, həyat fəaliyyətini həmişə onun üçün göstərilən nümunələrə və onlardan aldığı təəssüratlarla formalaşdırır.Yunan dramaturqu Sofokl yazır: “Dünyada heyrətedici güclü qüvvələr çoxdur, lakin insandan güclüsü yoxdur”.Doğrudan da özünü dərk edən insan öz gücünü, qüvvəsini, intellektini, potensial imkanını cəmləyib bir yerə yönəldərsə, o yenilməz olar, bütün istək və arzularını həyata keçirər.Bunun əsasında da insanın özünəinamı dayanır.Bu xüsusiyyətlər ən çox yaradıcı adamlarda mövcud olur.Çünki yazıb-yaratmaq insana ilk növbədə öz nəfsinə qalib gələ bilmək bacarığı aşılayır.Əgər insan öz nəfsini əsirinə çevirə bilsə, bu adam həyatda hər istəyinə müvəffəq ola bilər.Digər tərəfdən də həmin insan iç dünyasında hər zaman “təmizlik işləri” aparmalı, daxilindəki hər cür qeyri-insani xüsusiyyətlərindən xilas olmalıdır.Belə olan halda deyirlər ki, o, yaxşı insandır.Bu insanlar hansı zaman və məkanda, hansı şəraitdə yaşamasından və fəaliyyət göstərməsindən asılı olmayaraq öz gözəl insani keyfiyyətləri qoruyub saxlamağı bacara bilir, kimsəyə, nəyə görəsə boyun əyməyərək öz-özünün sahibi, azad insan olur.Yüksək insani keyfiyyətlərə malik olan yaradıcı şəxslər digərlərindən yüksəklikdə dayanaraq cəmiyyət arasında həmişə hörmət və rəğbətlə qarşılanırlar.Həmin adamlar həddindən artıq təvazökar olduqları üçün həm şəxsi keyfiyyətləri baxımından, həm yaradıcılıq baxımından diqqət mərkəzində olmaqdan çəkinərək, yalnız başlarını aşağı salıb cəmiyyətə, insanlara, bütünlüklə millətə xeyir verə biləcək işlərlə məşğul olurlar.Bunun müqabilində onlar kimsədən nəsə ummurlar.Yuxarıda sadaladığımız yüksək insani keyfiyyətlərə malik olan gözəl, şəxsiyyətinə və yaradıcılığına rəğbət bəslədiyim insanlardan biri də yazıçı-publisist Böyükxan Bağırlıdır.Mən “Yaxşı insanlar sorağında” adlı ədəbi silsilədən olan ikinci kitabımı qəlbindən zahiri aləminə sanki nur süzülən, ədəb-ərkanı, əxlaqı, tərbiyəsi ilə həmyaşıdları arasında seçilən, ədəbi mühitdə tanınmış yaradıcı şəxsiyyətlərdən biri olan Böyükxan Bağırlıya həsr edirəm.Yaradıcı insanlardan yazmaq böyük savab işdir.Mən də əlimə düşən bu savab işi qazanmaq fürsətini başqasına buraxmaq istəmədim.Yazıçı, şair və publisist Böyükxan Bağırlı yüksək insani keyfiyyətlərilə yanaşı, yorulmaq bilməyən, həmişə axtarışda olan, oxumaqdan bircə an belə usanmayan, daim öz üzərində işləyən, düzlüyü, dürüstlüyü, xeyirxahlığı, əqidə saflığını, ləyaqəti, işinə məsuliyyətlə yanaşmağı, prinsipiallığı, zəhmətə alışqanlığı, özünə mökəm inamı və həyata bağlılığı, düşüncə və fikirlərində sərbəstliyi, azadiliyi, zəhmətə qatlaşmağı özünün həyat amalına çevirən əsl ziyalı şəxsiyyətlərdəndir.B.Bağırlı ata yurdunun gərəkli davamçısı olan ləyaqətli övlad, örnək olunası valideyn, Azərbaycan ziyalılığının bütün müsbət keyfiyyətlərini özündə cəmləşdirən, hər şeydən öncə millətini, Vətənini, xalqını hədsiz bir məhəbbətlə sevən vətəndaşdır.Mən yazıçı-publisist B.Bağırlının “Zəhərlənmiş tale” povestini, “Cəhənnəmi görənlər”, “Xoş xəbər”, “Sərnişinlər”, “Çovğun”, “Aynalı gölün payızı”, “Ağ yaylıqlar” hekayələrini oxumuşam.Müəllifin ədəbi yaradıcılığına azdan-çoxdan bələd olan bir oxucu kimi deyim ki, onun yaradıcılığında müşahidəçilik qabiliyyəti, hadisələrə yanaşma üsulu, onları təsvir etmək bacarığı yüksəkdir.B.Bağırlının əsərlərinin əsas qəhrəmanları kənddə yaşayan, torpağa, əməyə bağlı insanlardır.Açığını deyim ki, müəllif öz əsərlərində kənd həyatını gözəl təsvir edərək, oxucunu istər-istəməz kənddə keçirdiyi o unudulmaz uşaqlıq illərinə səyahət etməyə sövq edir.Yazılarından duyulur ki, yazıçı kənd həyatını, məişətini, etnoqrafiyasını, folklorunu, doğulduğu kəndin qədim tarixini yaxşı bilir.Bunu B.Bağırlı özünün uşaqlıq illəri haqqında danışığından da görmək olur.Belə ki, o, uşaqlıq illərini xatırlayarkən deyir: “Mən Cənub bölgəsində, Pokrovka kəndi (indiki Günəşli kəndi) ilə qonşu olan Alar kəndində doğulub boya-başa çatmışam.Bizim alarlıların, yaşlı nəslin dediyinə görə, kökü Altaylara, Sibir çöllərinə, daha sonra Cənubi Azərbaycanın Urmiya gölü ətrafına, Şahdağı mahalına, Ərdəbil dövrəsinə gedib çıxır...Mənim yazı-pozuya meylim içində boya-başa çatdığım mühitlə bağlıdır.Gözümü açanda ətrafımda nağılçıları, avazla qəsidə oxuyan dərvişləri, el arasında “Lotu” adlandırılan xalq məzhəkəçilərini, növbə ilə uzun qış gecələri ayrı-ayrı məhəllələrdə haqq aşiqləri barədə dastanlar söyləyən telli saz ustalarını, ilaxır çərşənbə gecələrində çillə çıxaran, dilək tası quran sevdalı qızları, Kərbəla müsibətindən əhvalatlar söyləyən rövzəxanları, bekarçılıqdan kəndin o baş, bu başına şayiələr yayan, hədəfə gələn, tilova düşən, “zır kəndçi” deyilən müəyyən avam, suyu şirin adamlar barədə söz çıxardıb belələrini bir günün ərzində dəli edib çöllərə salan baməzələri, yazda havalar qızanda ilan tutan ovsunçuları, düyün çalanları, tas quranları, divara arpa yeridən cadugərləri, hoqqabazları...görmüşəm.” Yazıçı kənd həyatını, orada yaşayan, çalışan insanların təkcə keçirdikləri həyat tərzini deyil, onların hər birinin daxili psixolojisini, iç dünyasını, düşüncələrini, davranışlarını verməyə çalışır, adamların könül dünyalarını vəsf edir.Müəllif əsərlərinin qəhrəmanlarını oxucusuna ilk andan tanıtmağa çalışmır, gərgin dramatik səhnələrdən sonra qəhrəmanın xəyallar aləminə dalaraq, keçmiş xatirələri ocaq közü kimi çözələyərək əslində onun kim olduğunu göstərməyə çalışır.B.Bağırlının qəhrəmanları - istər müsbət olsun, istər mənfi, onlar həyatımızın həm sovet dövrünü, həm də müasir dövrümüzün reallıqlarını özündə ehtiva edən insanlardır.Müəllif ideal qəhrəman obrazları yaratmaq fikrindən uzaqdır, ancaq o, yazıçı fəhmi ilə cəmiyyəti müşahidə edərək, qəhrəmanlarının fərdi və tipik keyfiyyətlərini təhlili nəticəsində öz obrazlarını oxucular üçün nümunəyə çevirmək istəyir.Və o, buna nail olur.Yazıçı qəhrəmanlarını ilahiləşdirməyə çalışmır, sadəcə onları olduqları kimi cəmiyyətə təqdim etməyə çalışır.Bütün dövrlərdə, tarix boyu insan problemi, xüsusən onun mənşəyi, mahiyyəti, təbiətdə tutduğu yeri, cəmiyyətdəki rolu məsələləri fundamental fəlsəfi problemlərdən biri kimi nəzərdən keçirilir.Fəlsəfə meydana gələndən bəri insan həmişə onun diqqət mərkəzində olmuşdur.Ancaq müasir elm nə qədər inkişaf edirsə-etsin, insanın mənşəyi və mahiyyəti məsələlərində hələ də sirli cəhətlər çoxdur.İnsan hələ ki, kəşf olunmayan şüurlu bir varlıq olaraq qalır.Müasir elmin nailiyyətlərinə əsaslanaraq demək olar ki, insan evolyusion inkişafın məhsuludur.Elm sübut etmişdir ki, insanın inkişafında bioloji amillərlə yanaşı, sosial amillər də mühüm rol oynamışdır.Hər bir insanın necə inkişaf etməsi onun düşdüyü mühitdən, kollektivdən, cəmiyyətdən asılıdır.Mən filosof alim Həqiqət xanım Kərimova ilə “İnsan və onun psixologiyası” mövzusu barədə söhbət aparmışdım.Həqiqət xanım insan haqqında mənə bir neçə maraqlı açıqlamalar vermişdi.Onun fikrincə: “İnsan hələ də bəşər tarixində müəmmalı bir varlıq olaraq qalmaqdadır.İnsan daim yüksək məqamlara can atır.Onun müəmması isə beyinidir.Məncə, beyinin şifrəsi açılarsa, elm insan haqqında axtardığı cavabı tapa bilər.Əql və düşüncə beyinə məxsusdur.Quranda əql barədə 500-ə yaxın ayə vardır.İnsan təbiətiiki xassəlidir.Zahirən görünən, maddi xüsusiyyətlərə malik olan insan - yəni zamanın təsiri ilə dəyişən insan; ikincisi daxili aləminə aid olan, yəni zəka, idrak, vicdan kimi keyfiyyətləri özündə birləşdirən mənlikdir ki, maddi aləmdə nisbi olan hər şeyi onunla anlayıb təyin edir, dəyişkənlikləri müqayisə edir.Məhz insana xas olan bu ikinci xassə məkan və zamanın təsirindən dəyişmir.Vicdan həqiqət və mənəvi Əxlaqdır.” İnsanı ucaldan onun əxlaqı, vicdanı, həyata düzgün baxışı, öz potensial gücünü düzgün yerə, düzgün istiqamətləndirmək, məqsəd və məramına çatmaq üçün gərgin əmək sərf etmək bacarığıdır.Doğrudan da zəhmət, əmək insanı şərəfləndirir, ona məmnunluq, bəxtiyarlıq bəxş edir.Böyük şairimiz Hüseyn Cavid çox doğru olaraq göstərir ki, “əsl bəxtiyarlıq xalqa xidmətdir.O adam xoşbəxtdir ki, onun əməyi milyonlara gərək olsun, Vətənin, ölkənin çiçəklənməsinə, yüksəlməsinə xidmət etsin.” Bunu nəzərə alan şair insanları xeyirli işlər görməyə, təşəbbüskarlığa, yaradıcı əməyə, fədakarlığa çağıraraq deyir: Haqq da, həqiqət də göz önündədir, Yer altında deyil, yer üstündədir.Bəxtiyarsan əgər çəkdiyin əmək, Cahan sərgisinə versə bir çiçək.Yorulmaq bilməyən, daim yazıb-yaradan, xeyirxah əməllər sahibi, yazıları ilə Vətəninə, xalqına xidmət göstərən, özünü həmişə millətinin əsgəri hesab edən istedadlı qələm sahibi Böyükxan Bağırlı da belə insanlardandır.O, həyatda həmişə öz gücünə, təfəkkürünə arxalanaraq cəmiyyətdə öz layiqli yerini qazanmışdır.B.Bağırlının ədəbi mühitdə qazandığı uğurlar onun gecə-gündüz çalışdığı gərgin əməyinin nəticəsində olmuşdur.Onu istər oxucuları, istərsə də qələm dostları həmişə xoş xatirələrlə yada salır, onun haqqında daim xoş sözlər söyləyirlər.İnsanı cəmiyyətdə sevdirən onun şəxsiyyətinin bütövlüyü, əqidə saflığı, qüruru, şərəfi, hər yerdə ədalət prinsipini gözləməsi, adamlara qarşı xeyirxah münasibəti, səmimi davranışı, təmkinliliyi, riyakarlıqdan uzaq olması, mənəvi azadlığı, ictimai fəallığı, etik normalara ciddi riayət etməsi, özünə və başqalarına həmişə hörmətlə yanaşması, ətrafındakıların diqqətin cəlb bilmək bacarığına malik olmasındadır.Rus psixoloqu D.A.Leontevin fikrincə, “şəxsiyyət doğulmur, şəxsiyyət təşəkkül tapır.” Sosiallaşma nə qədər ki, dinamik xarakter daşıyır, şəxsiyyətin təşəkkülü bir o qədər daimilik kəsb edir.Yazıçı B.Bağırlıda şəxsiyyətin inkişafı onun ədəbi yaradıcılığındakı müxtəlif insan tiplərinin cəmiyyətdə onlara qarşı münasibətin formasından və dinamizm əsas etibarı ilə daha çox sosial mühitdən asılı olduğunu göstərməsindədir.İ.S.Viqotski isə şəxsiyyəti hər şeydən əvvəl, fəaliyyətdə olan varlıq kimi araşdırır.Çünki şəxsiyyətin məqsədi, vəzifələri, davranışı və hərəkətləri yalnız insanın fəaliyyətində üzə çıxır.Yazıçı-publisist B.Bağırlının şəxsiyyəti onun ədəbi fəaliyyətində, sosial mühitdəki insanlarla rəftar və davranışlarında aydınca görmək mümkündür.O, yaşadığı cəmiyyətdə ictimai dəyərini bilən, öz yaradıcılıq imkanları ilə ədəbi mühitdə özünəməxsus atmosfera yaradan və oxucularına, onu sevənlərə gərəkli olduğunu başa düşən yazarlardandır.Zamanın özünün daxilində olan insanlar da fərqli olurlar.Eyni cəmiyyətdə yaşayan insanlardan biri özünü xoşbəxt, digəri isə bədbəxt hesab edir.B.Bağırlı özünü xoşbəxt sanan insanlardandır.Onun xoşbəxtliyi elə cəmiyyətə gərəkli bir vətəndaş olmağındadır.Onun xoşbəxtliyi Vətəninə, xalqına, elinə-obasına qələmi ilə xidmət etməsindədir.O, torpağına, yurduna qırılmaz tellərlə bağlı gözəl insan, böyük şəxsiyyətdir.Cəmiyyətdə baş verən hər hansı bir neqativ hadisə onu təkcə yazar kimi deyil, həm də bir vətəndaş olaraq qəlbən narahat edir, onun içini sızladır.İnsanların ağrı-acılarını özününkü hiss edir, onların dərdlərinə şərik çıxır, düşdükləri çətin vəziyyətdən çıxış yolu göstərməyə çalışaraq, onlara hər zaman kömək etməyə hazır olduğunu öz əməllərilə sübut etməyə çalışır.Bəzən insan həyatda çarəsiz qalaraq kimdənsə kömək gözləmək məcburiyyətində qalır.Belə insanlar öz qüvvəsinə inamı olmayan şəxslərdir.Amma elə insanlar da vardır ki, hər hansı çətin vəziyyətə düşməsindən asılı olmayaraq kömək üçün kiməsə müraciət etmək fikrindən uzaq olur.O, yalnız öz gücünə, potensial imkanına, intellektinə güvənərək qarşılaşdığı maneəni dəf edə bilir.Yazıçı-publisist B.Bağırlı da öz bacarığına, qabiliyyətinə, idrakına əmin olan insanlardandır.O, həyatda rastlaşdığı hər bir şeyin, hər bir hadisənin mahiyyətinə varmaq istəyir, onu daha dərindən öyrənməyə çalışır.İnsanın həyatda qazandığı ən böyük qələbə öz üzərindəki qələbəsidir.Əgər insan öz nəfsinə qalib gələ bilsə, o, həyatda istədiyinə nail ola bilər.İnsan özünü dərk etsə, o, həyatı dərk etmiş olar.Bunun üçün insanın daim öz üzərində çalışması lazımdır.Böyükxan müəllim də yorulmaq bilmədən həmişə öz üzərində çalışaraq mənəvi dünyasını zənginləşdirməyə çalışır.Bu ona həmişə hörmət və başucalığı gətirib.Bununla bərabər B.Bağırlı hər yerdə və hər zaman əxlaqını, ləyaqətini, ciddiliyini, şəxsiyyətini, yüksək insani keyfiyyətlərini qoruyub saxlamağı bacarır.O, başladığı işi yarımçıq qoymağı qətiyyən sevməyən, hər şeydə ağlına, idrakına söykəndiyini əsas gətirərək işini uğurla tamamlamağı xoşlayan çox zəhmətkeş adamdır.Böyükxan müəllim gördüyü işləri hisslərə qapılmadan, ağılının gücünə inanaraq həyata keçirir və eyni zamanda işinin nəticəsindən zövq alır.O, başqalarına qarşı rəftar və davranışında həmişə ehtiyatlı və səmimidir.Yazıçı öz hərəkətlərində Platonun dediyi kimi, “davranış hislərlə deyil, ağılla idarə olunmalıdır” prinsipinə həmişə sadiq qalır.İnsan azaddır və onun azadlığı ağıllı davranışındadır.B.Bağırlı da hər zaman ağıllı davranışı, səmimi rəftarı, məntiqi mühakimələri, maraqlı müsahibələri, duzlu-məzəli söhbətləri ilə başqalarına örnək olmuşdur.Nasirimizdə insana xas olan ən nəcib və müsbət insani keyfiyyətlər ölçüyüyə gəlməz dərəcədə çoxdur.O, el arasında deyildiyi kimi, “qızdan-gəlindən həyalı” əsl türk kişisidir.Böyükxan həm də nəzakətli və xeyirxah insandır.Konfutsi deyirdi:”Hər kimdə bu beş keyfiyyət olsa demək o, insansevərdir.Bunlar: hörmət, nəzakətlilik, düzlük, xeyirxahlıq və dərrakəlilikdir.Əgər insan nəzakətlidirsə ona dayaq olurlar, əgər hörmətcildirsə, ona rəğbət bəsləyirlər, düzgündürsə, ona etibar edirlər, əgər o, ağıllıdırsa, uğur, xeyirxahdırsa, hörmət qazana bilər”.Konfutsinin sadaladığı beş insani keyfiyyətlərin hamısı Böyükxan müəllimdə vardır.Ona görə də ona həm ədəbi mühitdə, həm kollektivdə, həm yaşadığı el-obasında, həm də ailəsində böyük hörmət və rəğbət bəsləyirlər.İnsan təbiəti mürəkkəb olduğu üçün bəzi adamların qəlbindəkiləri bilmək, təbiəti dərk etməkdən çətin olur.İçində həsəd, kin, paxıllıq, xudpəsəndlik, riyakarlıq, qısqanclıq və s.kimi qeyriinsani xüsusiyyətlər yuva salmış insanlara da Böyükxan həmişə səmimi, mehriban, xoş rəvtar sərgiləyərək insani münasibətlər bəsləyir.Bu cür insani keyfiyyət şəxsiyyətin böyüklüyünə dəlalət edir.Bütün dediklərimizi nəzərə alaraq yazıçı-publisist B.Bağırlını mübaliğəsiz olaraq böyük şəxsiyyət və başqalarına örnək olası insan adlandırsaq heç də yanılmarıq.Yazıçı qardaşımıza ədəbi yaradıcılığında bundan sonra da yaşıl işıq və uğurlu yol diləyirik.“Ədalət” qəzeti, 09 yanvar 2015-ci il.Bəşəri cinayət - Xocalı soyqırımı Tarix boyu Azərbaycan xalqı dəfələrlə erməni hiyləsinin, erməni təcavüzunun, erməni satqınlığının, erməni qəddarlığının, xüsusilə türk millətinə yönəlmiş nifrətinin şahidi olmuş və həmişə də bu nifrətin acısını dadmışdır.Hələ eramızdan əvvəl Aralıq dənizi xalqları ermənilərin əxlaqsızlıqlarına görə onlara qarşı açıq müharibə elan edərək əksəriyyətini öldürmüş, vurub dənizə tökmüş, qalanlarını isə qovub Balkan ölkələrindən çıxarmışlar.Sağ qalanlar qaçıb Hindistan yarımadasında özlərinə sığınacaq tapmışlar.Az keçməmiş hindlilər də ermənilərin naqisliyini görüb onları Hindistan torpağından qovmuşlar.Bundan sonra ermənilər fars və ərəb ərazilərinə sığınırlar.İllər ötdükcə ərəb və fars xalqları da ermənilərin pis əməllərinin acısını dadmalı olurlar.XIX əsrin əvvəllərində Rusiya-İran müharibəsində erməni satqınlığı özünü aydın şəkildə biruzə verdi.Bundan qəzəblənən Şərq xalqları erməniləri öz ərazilərindən qovdular.Hər yerdən əlləri üzülən ermənilər bu dəfə rusların ətəyindən yapışmalı olurlar.Ruslar erməniləri Şimali Qafqazda, xüsusi ilə də Azərbaycanın Naxçıvan və Qarabağ bölgələrində yerləşdirdilər.Ermənilər torpaqlarımızda sığınacaq tapan gündən rahatlığımızı itirmiş, həmişə onlara istəklərinə uyğun havadarlarının köməyi sayəsində müəyyən güzəştlərə getmək məcburiyyətində qalmışıq.Elə həmin acı güzəştlərin nəticəsidir ki,bu gün xalqımız böyük faciələrlə qarşı-qarşıya dayanmışdır.*** Bəşər sivilizasiyasında insanların kütləvi qətliamı ilə tarixə yazılan soyqırımlar çox olub.Belə ki, Xatın, Xirosima, Naqasaki, Uqanda, Somali qətliamları, Ruandada 800 min Tutsi xalqı, Bosniyada kiçik Srebrenisa şəhərciyində 7800 bosniyalıların serblər tərəfindən, Fələstində İsrailin Qəzzəni bombardman etməsi nəticəsində təkcə 21 gün ərzində 218-i uşaq olmaqla 1049 nəfər dinc əhali şəhid olub, 2654 nəfər kişi, onlardan 1187-si qadın, 1854 nəfər isə uşaq ağır yaralanıb.İraqda Amerikanın işğalı zamanı 110 mindən artıq dinc əhali qətlə yetirilib, Əfqanıstanda təkcə 2013-cü ildə 16,5 min insan həlak olub ki, onlardan 3 mini dinc əhalidir.Suriyada müharibə başlayandan sonra 130 mindən çox adam öldürülüb ki, onlardan 61 mindən çoxu dinc əhali, onların 10 mindən çoxu uşaq və qadınlardır.Nigeriyada isə bir il ərzində 2 mindən çox dinc əhali “Boko Haram” cihadçıları tərəfindən qətlə yetirilib.Sudanda bir il ərzində 10 mindən çox dinc əhali qiyamçılar tərəfindən qətlə yetirilib.Hindistanın Qucarat ştatında millətçi hinduslar tərəfindən bir il ərzində orada yaşayan 6,1 min müsəlman qətlə yetirilib.İkinci rus-çeçen savaşı dönəmində rus ordusu tərəfindən 5,1 min müsəlman öldürülüb.Amma bütün olanların içərisində Xocalı soyqırımı xarakter etibarı və qəddarlığı ilə fərqlənir.Çünki sovet imperiyasının dağıdılması üçün həlqə kimi seçilən millətlərarası ziddiyyətlərin gündəmə gətirilməsi ideyası yarananda ilk növbədə ermənilərin başqa millətlərlə daha sıx yaşadığı, təmasda olduğu bölgələr nəzərdə tutulurdu.Çünki tarixən imperiyanın nökəri olduğunu bu gün də satqınlığı ilə təsdiqləyən ermənilər azacıq payla bütün iyrənc planların muzdlu nökərləri rolunu oynaması dəfələrlə sübut olunmuş həqiqətdir.Erməni ideoloqları Aqanbekyan, Silva Kaputikyan, Zori Balayan kimi daşnak tör-töküntülərinin icraçılar kimi nəzərdə tutulması hadisələri tezləşdirdiyi kimi, ünvanlar da bəlli oldu.Dağlıq Qarabağ münaqişəsi demək olar ki, imperiyanın süqutu üçün ən zəif həlqə kimi müəyyənləşdirildi.Xocalı faciəsinin 21 illiyinin qeyd olunduğu, dünya ictimaiyyətinə baş verənlərin soyqırım kimi tanıdıldığı bir zamanda hadisələrə uzanan tarixə nəzər yetirilməsi, qaynaqların təhlili bir daha erməni məkrinin ifşası baxımından labüddür.*** XIX əsrin sonlarından etibarən çar Rusiyasının və digər dövlətlərin gizli və açıq himayəsindən istifadə edən erməni millətçiləri "Böyük Ermənistan" yaratmaq xülyasına düşmüş, ələ keçirmək istədikləri əraziləri yerli sakinlərdən təmizləmək niyyəti ilə müxtəlif dövrlərdə Şərqi Anadoluda və Cənubi Qafqazda soyqırımı və terror aktları törədərək, 2 milyona qədər günahsız türkü və azərbaycanlını vəhşicəsinə qətlə yetirmişlər.1905-1907-ci illərdə, habelə 1918-1920-ci illərdə İrəvanda, Zəngibasarda, Vedidə, Naxçıvanda, Bakıda, Gəncədə, Şamaxıda, Qubada, Lənkəranda, Qarabağda, Muğanda və Azərbaycanın digər yerlərində, habelə Tiflisdə yerli azərbaycanlı əhali faktiki olaraq soyqırımına məruz qalmışdır.Sovetlər dönəmində, yəni 1921-1992-ci illərdə Azərbaycan torpaqlarında yaradılmış Ermənistanda yaşayan azərbaycanlı əhalinin hüquqları ermənilər tərəfindən kobudcasına pozulmuş, onların ana dilində təhsil almalarına əngəllər törədilmiş, onlara qarşı repressiyalar həyata keçirilmişdir.Azərbaycan kəndlərinin tarixi adları dəyişdirilmiş, qədim toponimlərin müasir adlarla misli görünməyən əvəzolunma prosesi baş vermişdir.Xalqımıza və ölkəmizə qarşı siyasi və hərbi təcavüz həyata keçirmək üçün ideoloji zəmin yaratmaq məqsədilə bizim mənəviyyatımıza, milli qurürumuza və mənliyimizə, ləyaqətimizə qarşı məkrli, hiyləgər xislətli erməni ideoloqları tərəfindən geniş miqyaslı böhtan kampaniyaları aparılmışdır.Erməni millətçilərinin azərbaycanlılara qarşı soyqırımı cinayətlərinin cəzasız qalması, bu cinayətlərə heç bir siyasihüquqi qiymət verilməməsi sovet hakimiyyəti dövründə xalqımıza qarşı düşmənçilik siyasətinin daha da genişlənməsinə rəvac vermişdır.SSRİ rəhbərliyinin köməyi ilə Ermənistan SSR-in hakim dairələri 1948-1953-cü illərdə əzəli türk torpaqları olan İrəvandan, Göyçədən, Vedidən, Zəngəzurdan, Dərələyəzdən və başqa yerlərdən yüz minlərlə azərbaycanlının deportasiya edilməsinə nail olmuşlar.*** Azərbaycanın çağdaş tarixində unudulması mümkün olmayan, bütövlükdə xalqın təhtəlşüuruna dərin iz salaraq onu daim milli özünüdərk ruhunda kökləyən faciəli hadisələr var ki, əsrlər ötsə də heç zaman qan yaddaşımızdan silinməyəcəkdir.Ermənilərin faşist xislətini, gerçək mahiyyətini çılpaqlığı ilə açan Xocalı soyqırımı da məhz belə dəhşətli hadisələrdəndir.20 il öncə - 1992-ci il fevralın 25-dən 26-na keçən gecə belə amansız cinayətə rəvac vermiş erməni cəlladları dünyanın əzazil, qəddar və qaniçən insanları olduqlarını, terroru dövlət siyasətinə çevirdiklərini bir daha təsdiq etmişlər.Bu kütləvi və amansız soyqırımı aktı Azərbaycanın dövlət müstəqilliyinə və ərazi bütövlüyünə qarşı çevrilmiş terror siyasətinin təzahürü olmaqla, təkcə azərbaycanlılara qarşı deyil, bütövlükdə insanlıq əleyhinə törədilmiş qəddar cinayətdir.Hüquqi baxımdan yanaşdıqda aydın görünür ki, erməni silahlı birləşmələrinin çirkin niyyəti Xocalı şəhərindəki azərbaycanlıları məhz millidini zəmində son nəfərədək qətlə yetirmək olub.Ermənilər hətta beynəlxalq hüquq normalarına görə də ən təhlükəli sayılan soyqırımı cinayətinə məqsədli şəkildə əl atmış, misli görünməmiş qətliam törətmişlər.Xocalı qətliamı nəticəsində 613 nəfər məhv edildi, 1275 nəfər dinc sakin girov götürüldü.Onlardan 155 nəfərin taleyi bu gün də məlum deyildir.Faciədə 487 dinc sakin güllə yarası alaraq şikəst olmuşdur.Qətlə yetirilənlərin 106 nəfəri qadın, 83 nəfəri azyaşlı uşaq, 70 nəfəri qocalar idi.Şikəst olanların 76 nəfəri yetkinlik yaşına çatmamış oğlan və qızlardır.Bu qətliamda 6 ailə tamamilə məhv edilmiş, 25 uşaq hər iki valideynini, 130 uşaq isə valideynlərindən birini itirmişdir.Şəhid olanlardan 56 nəfəri xüsusi qəddarlıq və amansızlıqla diri-diri yandırılmış, başlarının dərisi soyulmuş, başları kəsilmiş, gözləri çıxarılmış, hamilə qadınların qarınları süngü ilə deşik-deşik edilmişdir.Bu gün Ermənistanın və Dağlıq Qarabağın həbs düşərgələrində qeyri-insani təhqir və işgəncələrdən əziyyət çəkən 4500-dən çox azərbaycanlı əsir, girov götürülmüş və itkin düşmüş insanın taleyi hələ də məlum deyildir.*** Biz aşağıda Xocalı faciəsinin canlı şahidlərindən bir neçə nəfərin ifadəsini sizlərə təqdim edirik.Sevda Abbasova Xocalı köçkünüdür.Ermənilər onun 10-a yaxın qohumunu qətlə yetiriblər: Sevda Abbasova ermənilərin günahsız azərbaycanlıların başına açdığı oyunları belə xatırlayır: - Ermənilər dörd bir tərəfdən Xocalını mühasirəyə almışdılar.Qarqar çayından keçib, xilas olmaq istəyirdik.Beş-altı adam gözümüzün qabağında çayda boğuldu.Ermənilər bizi girov götürdülər.Əvvəlcə həyat yoldaşımı öldürdülər.Sonra isə 20 yaşlı qardaşımı güllələdilər.Oğlumun iki yaşı vardı.Atasının qucağında idi.Ermənilər həyat yoldaşıma güllə atanda qəlpə uşağın qulağının yarısını aparmışdı.Bizimlə birlikdə əmim oğlanları da girov düşmüşdü.Onların üçünü də gözümüzün qabağında güllələdilər.Əynində əsgər forması olan adamlara daha ağır işgəncələr verirdilər.Balta ilə onların əllərini biləkdən kəsirdilər.Hamilə gəlinlərin qarnını yarıb, uşaqları çölə çıxarırdılar.Gözümün qabağında bir neçə qadının döşünü kəsdilər.Ermənilər hətta meyitlərdən də qisas alırdılar.Ölülərin ağzındakı qızıl dişləri çəkirdilər.Bir neçə meyitin dərisini soymuşdular.Onun əllərini isti sobaya basıb yandırdılar ki, bir də “Qarabağ şikəstəsi”ni çala bilməsin”.1960 - cı il təvəllüdlüNəcəfov Etibar Əli oğlu: “Atışma zamanı ratsiyada müxtəlif danışıqlar eşidilirdi.Danışıqlar hamısı rus dilində aparılırdı.Həmin danışıqlardanyadımda bir söz dəqiq qalıb: “Sanya, mı naçinali operasiyu (Sanya, biz əməliyyata başladıq)”.Sonra isə ona rus dilində cavab verdi ki, “Mı qotovı (Biz hazırıq)”.Mən daha danışıqlara əhəmiyyət vermədim.Bizimlə olan İlyasov Əhməd bir qulduru güllə ilə başından vurdu.Yaxınlaşanda həmin quldurun zənci olduğunu gördük.Onun silahı və digər sursatı xarici idi, burnunda və qulağında sarı rəngli metaldan sırğa vardı.Əynindəki zireh də bizimkindən deyildi.Bu vaxt qarnımdan yaralanmışdım, məni qan aparırdı.Yoldaşlarım Əhməd və Soltana dedim ki, məni qoyub getsinlər.Lakin onlar məni atıb getmədilər, qoluma girib özləri ilə aparmağa başladılar.Biz anamgili tapdıq və Tofiq adlı döyüşçünün köməkliyi ilə mühasirədən çıxmağa çalışdıq.Biz körpünü keçəndən sonra artıq hava işıqlaşmaqda idi.Bu vaxt qarşıdan bir dəstə adamın bizə əl etdiyini görüb sevindik.Onlar Azərbaycan dilində danışırdılar.Yaxınlaşanda isə başımızın üstündən atəş açaraq bizi əsir aldılar.Onların çoxu Azərbaycan dilində bilirdilər.Bizi söyməyə, əziyyət verməyə başladılar.Sonra bizi Həmid adlı adamın həyətinə gətirdilər.Onlardan biri yanımıza gəldi və dedi: “Xocalının alınması şərəfinə bir türk qurban kəsilməlidir”.Həmin erməni yerdə oturan ahıskalı Əhmədə qalxmağı işarə etdi, Əhməd ayağa qalxanda erməni əlindəki avtomatın qundağı ilə onun gicgahından vurdu.Əhmədin başı yarıldı, qan üzünə süzüldü.Sonra erməni bir də vurdu və Əhməd yıxıldı.Əhməd yıxılan kimi iki erməni onun ayaqlarının üstünə çıxdılar, üçüncüsü isə böyründən asdığı xəncərlə Əhmədin başını bədənindən ayırdı və qulağından tutaraq başı 1-2 metr aralıya tulladı.Bütün bunlar girov götürülmüş əhalinin gözləri qarşısında baş verdi.Əhmədin başı ilə bədəni bir-birindən aralı vəziyyətdə atılıb-düşürdü”.Xumar Səlimova 17 yaş: "1992-ci ilin 25 fevralında Xocalı şəhəri güclü atəşə tutuldu.Qardaşlarım dedi ki, şəhərə ermənilər giriblər, qaçmaq lazımdır.Biz qaçan zaman yanımızda partlayan mərmi qardaşımın arvadını öldürdü.Mən isə çiynimdən və üzümdən yaralandım.Qonşularımızı da yarğanın içində gördüm.Mərmi və güllələrdən xilas olmaq üçün bir xəndəyə uzandıq.Səhəraçılanda ermənilər bizi xəndəkdən çıxartdı.Quliyev Talehi güllə ilə ağzından vurdular, sonra da arvadının gözü qarşısında onun başını əzməyə başladılar.Arvadı Rəhilə Quliyeva qışqıranda onu da öldürdülər.Bir yaşlı Samir anasının cəsədi üstündə iməkləyib qışqırırdı.Bir erməni tüfəngin qundağı ilə uşağın başından vurdu.Zərbə çox güclü idi.Məni də döyə-döyə harasa aparırdılar.Biz yerdəki meyitlərin üzəri ilə irəliləyirdik.Yaxınlıqda kimsə atəş açdı.Məni aparan erməni atəş açılan tərəfə qaçdı.Mən isə ölülərin arasına süründüm.Elə uzandım ki, guya ölüyəm.Qaranlıq düşəndə mən meşə istiqamətində süründüm.Sonra bir az…daha bir az...Azərbaycanca danışıqlar eşidəndə "Ana!"Sonra heç nə xatırlamıram.” Üç uşaq anası Ağayarova Sədaqət Hüseyn qızı bircə saatda uşaqsız qaldı."Biz beş gün meşədə gecələdik.Uşaqlarımın ikisinə güllə dəydi və aldıqları yaralardan öldülər.Roman isə soyuqdan dondu.Uşaqların adları: Ağayarov Nəbi 10 yaş, Ağayarova Sevinc 7 yaş, Ağayarov Roman 6 yaş".Quliyev Elsevər, 11 yaş.25 fevral 1992-ci ildə Xocalı faciəsində güllə yarasından öldü".Abdullayeva Vüsalə, 4 yaş.Aldığı güllə yarasından ayağı kəsildi...” Yavər Əliyev, 7 yaş: "Bizim evin işıqları söndü.Atışma başlayanda biz qonşunun zirzəmisinə endik.Bir müddət sonra isə meşəyə tərəf qaçmağa başladıq.Ermənilər bizi gördülər.Fin evlərinin yaxınlığında atəş altına düşdük.Erməni silahlıları bizi ayağa durmağı və sıraya düzülməyi əmr etdilər.Sonra uşaqları bir tərəfə, yaralı adamları isə başqa tərəfə apardılar.Bizi Xankəndinə apardılar və orada Əhməd dayının əvvəl əllərini, sonra da başını kəsdilər.Kəsilmiş başı isə top kimi oynatmağa başladılar.Xanım xalanı və 2 uşaq anası Natəvanı da güllələdilər".Talıbova Səriyyə Ağa qızı (53 yaş):“Ermənilər bizi girov götürəndən sonra bir erməni qəbiristanlığına gətirdilər.Burada dördMehseti türkünün və üç azərbaycanlının başını bir erməni quldurunun qəbri üstündə qurban kəsdilər.Sonra valideynlərinin gözü qarşısında uşaqlara işgəncə verib öldürməyə başladılar.Daha sonra buldozerin köməyi ilə meyitləri dərəyə tökdülər.İki azərbaycanlı əsgərin gözlərini isə vintaçanla dəldilər”.8-ci sinif şagirdi Mahmudov Mübariz Məhərrəm oğlu:“Əvvəl istədik bir az meşədə gözləyək, atışma kəssə, yenidən Xocalıya qayıdaq.Bu məqsədlə ocaq qaladıq.Anam əlində kötük gətirdi, ocağın işığına çatanda gördük ki, anam kötük əvəzinə adam başı gətirib.Anam tez başı tullayıb qaçdı.Kimin başı olduğunu bilmədik.Üç gün meşədə fırlandıq.Yolu tapa bilmirdik.Hara gedirdiksə, meyitə rast gəlirdik.Nəhayət 4-cü gün 20 nəfərlə gəlib Şelli kəndinə çatdıq.Ayaqlarımı don vurmuşdu”.*** Soyqırımla əlaqədar Azərbaycan Respublikasının Prezidenti Heydər Əliyev 26 mart 1998-ci il tarixdə “Azərbaycanlıların soyqırımı haqqında” fərman imzalamışdır.Həmin fərmanda deyilir: “Azərbaycan Respublikası müstəqillik qazandıqdan sonra xalqımızın tarixi keçmişinin obyektiv mənzərəsini yaratmaq imkanı əldə edilmişdir.Uzun illər gizli saxlanılan, üzərinə gizli qadağa qoyulmuş həqiqətlər açılır, təhrif edilmiş hadisələr özünün əsl qiymətini alır.Azərbaycan xalqına qarşı dəfələrlə törədilmiş və uzun illərdən bəri öz siyasi-hüquqi qiymətini almamış soyqırımı da tarixin açılmamış səhifələrindən biridir.1813-cü və 1828-ci illərdə imzalanan Gülüstan və Türkmənçay müqavilələri Azərbaycan xalqının parçalanmasının, tarixi torpaqlarımızın bölünməsinin əsasını qoydu.Azərbaycan xalqının bu milli faciəsinin davamı kimi onun torpaqlarının zəbti başlandı.Qısa bir müddətdə bu siyasət gerçəkləşdirilərək ermənilərin kütləvi surətdə Azərbaycan torpaqlarına köçürülməsi həyata keçirildi.Soyqırımı Azərbaycan torpaqlarının işğalının ayrılmaz bir hissəsinə çevrildi.İrəvan, Naxçıvan və Qarabağ xanlıqlarının ərazilərində məskunlaşdırılan ermənilər orada yaşayan azərbaycanlılarla müqayisədə azlıq təşkil etmələrinə baxmayaraq öz havadarlarının himayəsi altında “Erməni vilayəti” adlandırılan inzibati bölgünün yaradılmasına nail oldular.Belə süni ərazi bölgüsü ilə, əslində, azərbaycanlıların öz torpaqlarından qovulması və məhv edilməsi siyasətinin bünövrəsi qoyuldu.“Böyük Ermənistan” ideyaları təbliğ olunmağa başladı.Bu uydurma dövlətin azərbaycan torpaqlarında yaradılmasına “bəraət qazandırmaq məqsədi ilə” erməni xalqının tarixinin saxtalaşdırılmasııa yönəlmiş geniş miqyaslı proqramlar reallaşdırıldı.Azərbaycanın və ümumən Qafqazın tarixinin təhrif olunması həmin proqramların mühüm tərkib hissəsini təşkil edirdi.“Böyük Ermənistan” yaratmaq xülyasından ruhlanan erməni qəsbkarları 1905-1907-ci illərdə azərbaycanlılara qarşı geniş miqyaslı qanlı aksiyalar həyata keçirdilər.Ermənilərin Bakıdan başlanan vəhşilikləri Azərbaycabı və indiki Ermənistan ərazisindəki azərbaycan kəndlərini əhatə etdi.Yüzlərlə yaşayış məntəqəsi dağıdılıb yerlə-yeksan edildi, minlərlə azərbaycanlı vəhşicəsinə qətlə yetirildi.Bu hadisənin təşkilatçıları məsələnin mahiyyətinin açılmasına, ona düzgün hüquqi-siyasi qiymət verilməsinə maneçilik törədərək azərbaycanlıların mənfi obrazını yaratmış, özlərinin avantürist torpaq iddialarını pərdələmişlər.Birinci Dünya müharibəsi, Rusiyada baş vermiş 1917-ci il fevral və oktyabr çevrişlərindən məharətlə istifadə edən ermənilər öz iddialarını bolşevik bayrağı altında reallaşdırmağa nail oldular.1918-ci ilin mart ayından etibarən əksinqilabçı ünsürlərlə mübarizə şüarı altında Bakı Kommunası tərəfindən ümumən Bakı quberniyasını azərbaycanlılardan təmizləmək məqsədi güdən mənfur plan həyata keçirilməyə başlandı.Həmin günlərdə ermənilərin törətdikləri cinayətlər Azərbaycan xalqının yaddaşına əbədi həkk olunmuşdur.Minlərlə dinc azərbaycanlı əhali yalnız milli mənsubiyyətinə görə məhv edilmişdir.Ermənilər evlərə od vurmuş, insanları diri-diri yandırmışlar.Milli memarlıq incilərini, məktəbləri, xəstəxanaları, məscid və digər abidələri dağıtmış, Bakının böyük bir hissəsini xarabalığa çevirmişlər.Azərbaycanlıların soyqırımı Bakı, Şamaxı, Quba qəzalarında,Qarabağda, Zəngəzurda, Naxçıvanda, Lənkəranda və Azərbaycanın başqa bölgələrində xüsusi qəddarlıqla həyata keçirilmişdir.Bu ərazilərdə dinc əhali kütləvi surətdə qətlə yetirilmiş, kəndlər yandırılmış, milli mədəniyyət abidələri dağıdılıb məhv edilmişdir.Azərbaycan Xalq Cümhuriyyəti yarandıqdan sonra 1918-ci ilin mart hadisələrinə xüsusi diqqət yetirilmişdir.Nazirlər Şurası 1918-ci ilin iyulun 15-də bu faciənin tədqiqi məqsədi ilə Fövqəladə İstintaq Komissiyasının yaradılması haqqında qərar qəbul etdi.Komissiya mart soyqırımını, ilkin mərhələdəki Şamaxıdakı vəhşilikləri, İrəvan quberniyası ərazisində ermənilərin törətdikləri ağır cinayətləri araşdırdı.Dünya ictimaiyyətinə bu həqiqətləri çatdırmaq üçün Xarici İşlər Nazirliyi nəzdində xüsusi qurum yaradıldı.1919 və 1920-ci ilin mart ayının 31-i iki dəfə Azərbaycan Xalq Cümhuriyyəti tərəfindən ümummilli matəm günü kimi qeyd edilmişdir.Əslində bu, azərbaycanlılara qarşı yürüdülən soyqırımı və bir əsrdən artıq davam edən torpaqlarımızın işğalı proseslərinə tarixdə ilk dəfə siyasi qiymət vermək cəhdi idi.Lakin Azərbaycan Xalq Cümhuriyyətinin süqutu bu işin başa çatmasına imkan vermədi.Zaqafqaziyanın sovetləşməsindən öz çirkin məqsədləri üçün istifadə edən ermənilər 1920-ci ildə Zəngəzuru və Azərbaycanın digər torpaqlarını Ermənistan SSR-in ərazisi elan etdilər.Sonrakı dövrlərdə bu ərazilərdəki azərbaycanlıların deportasiya edilməsi siyasətini daha da genişləndirmək məqsədi ilə yeni vasitələrə əl atdılar.Bunun üçün onlar SSRİ Nazirlər Sovetinin 23 dekabr 1947-ci il “Ermənistan SSR-dən kolxozçuların və başqa azərbaycanlı əhalinin Azərbaycan SSR-in Kür-Araz ovalığına köçürülməsi haqqında” xüsusi qərarına və 1948-1953-cü illərdə azərbaycanlıların öz tarixi torpaqlarından kütləvi surətdə deportasiyasına dövlət səviyyəsində nail oldular.Erməni millətçiləri öz havadarlarının köməyi ilə 50-ci illərdən etibarən Azərbaycan xalqına qarşı kəskin mənəvi təcavüz kampaniyasına başladılar.Keçmiş sovet məkanında müntəzəm surətdə yayılan kitab, jurnal və qəzetlərdə milli mədəniyyətimizin, klassik irsimizin, memarlıq abidələrimizin ən nəfis nümunələrinin erməni xalqına mənsub olduğunu sübut etməyə çalışırdılar.Eyni zamanda onlar tərəfindən bütün dünyada azərbaycanlıların mənfi obrazını formalaşdırmaq cəhdləri də güclənirdi.“Yazıq, məzlum erməni xalqı”nın surətini yaradaraq əsrin əvvəllərində regionda baş verən hadisələr şüurlu surətdə təhrif olunur, azərbaycanlılara qarşı soyqırım törədənlər soyqırım qurbanları kimi qələmə verilirdi.Əsrin əvvəllərində əksər əhalisi azərbaycanlı olan İrəvan şəhərindən və Ermənistan SSR-in digər bölgələrindən soydaşlarımız təqiblərə məruz qalaraq kütləvi surətdə qovulur.Azərbaycanlıların hüquqları kobudcasına pozulur, ana dilində təhsil almasına əngəllər törədilir, onlara qarşı repressiyalar həyata keçirilir.Azərbaycan kəndlərinin tarixi adları dəyişdirilir, toponimika tarixində misli görünməyən qədim toponimlərin müasir adlarla əvəzolunma prosesi baş verir.Saxtalaşdırılmış erməni tarixi gənc ermənilərin şovinist ruhunda böyüməsinə zəmin yaratmaq üçün dövlət siyasəti səviyyəsinə qaldırılır.Böyük humanist ideallara xidmət edən Azərbaycan ədəbiyyatı və mədəniyyəti ruhunda tərbiyə olunmuş yeni nəslimiz ekstremist erməni ideologiyasının təqiblərinə məruz qalır.Azərbaycan xalqının mənəviyyatına, milli qüruruna və mənliyinə yönəlmiş böhtanlar siyasi və hərbi təcavüz üçün ideoloji zəmin yaradırdı.Xalqımıza qarşı aparılan soyqırım siyasəti özünün siyasi-hüquqi qiymətini tapmadığı üçün tarixi faktlar sovet mətbuatında ermənilər tərəfindən təhrif olunur və ictimai fikir çaşdırılırdı.Ermənilərin Sovet rejimindən bəhrələnərək həyata keçirdikləri və 80-ci illərin ortalarında daha da güclənən antiazərbaycan təbliğatına Azərbaycan Respublikasının rəhbərliyi vaxtında lazımi qiymət vermədi.1988-ci ildən ortaya atılan qondarma Dağlıq Qarabağ konfliktinin ilkin mərhələsində yüz minlərlə azərbaycanlının öz tarixi torpaqlarından qovulmasına da respublikada düzgün siyasi qiymət verilmədi.Azərbaycanın Dağlıq Qarabağ Muxtar Vilayətinin Ermənistan SSR-in tərkibinə daxil edilməsi haqqında ermənilərin qeyri-konstitusion qərarını və Moskvanın əslində bu vilayəti Xüsusi İdarəetmə Komitəsi vasitəsilə Azərbaycanın tabeliyindən çıxarmasını xalqımız ciddi narazılıqla qarşıladı və mühüm siyasi aksiyalara əl atmaq məcburiyyəti qarşısında qaldı.Respublikada keçirilən mitinqlər zamanı torpaqlarımızın işğalı siyasəti qətiyyətlə pislənsə də, Azərbaycan rəhbərliyi öz passiv mövqeyindən əl çəkmədi.Məhz elə bunun nəticəsi olaraq, 1990-cı il yanvar ayında getdikcə güclənən xalq hərəkatını boğmaq məqsədi ilə Bakıya qoşunlar yeridildi, yüzlərlə azərbaycanlı məhv və şikəst edildi, yaralandı, digər fiziki təzyiqlərə məruz qoyuldu.1992-ci ilin fevralında ermənilər Xocalı şəhərinin əhalisinə misli görünməyən divan tutdu.Tariximizə Xocalı soyqırımı kimi həkk olunan bu qanlı faciə minlərlə azərbaycanlının məhv edilməsi, əsir alınması, şəhərin yerlə yeksan edilməsi ilə qurtardı.Millətçi-separatçı ermənilərin Dağlıq Qarabağda başladığı avantürist hərəkətin nəticəsi olaraq bu gün bir milyondan artıq soydaşımız erməni qəsbkarları tərəfindən öz doğma yurd-yuvalarından didərgin salınmış, çadırlarda yaşamağa məhkum edilmişdir.Ərazimizin 20 faizinin erməni silahlı qüvvələri tərəfindən işğalı zamanı minlərlə vətəndaşımız şəhid olmuş, xəsarət almışdır.Azərbaycanın XIX-XX əsrlərdə baş verən bütün faciələri torpaqların zəbti ilə müşayiət olunaraq, ermənilərin azərbaycanlılara qarşı düşünülmüş, planlı surətdə həyata keçirdiyi soyqırımı siyasətinin ayrı-ayrı mərhələlərini təşkil etmişdir.Bu hadisələrin yalnız birinə - 1918-ci il mart qırğınına siyasi qiymət vermək cəhdi göstərilmişdir.Azərbaycan Xalq Cümhuriyyətinin varisi kimi Azərbaycan Respublikası bu gün onu axıra qədər həyata keçirə bilmədiyi qərarların məntiqi davamı olaraq soyqırım hadisələrinə siyasi qiymət vermək borcunu tarixin hökmü kimi qəbul edir...” *** Hüquqşünaslarımızın fikrincə, Azərbaycan hökuməti Xocalı faciəsini soyqırımı kimi dəyərləndirərkən 9 dekabr 1948-ci ildə BMT Baş Assambleyası tərəfindən 260 saylı qətnamə ilə qəbul edilən "Soyqırımı cinayətinin qarşısının alınması və ona görə cəza" haqqında Konvensiyanı, keçmiş Yuqoslaviya üzrə Beynəlxalq Cinayət Tribunalının IV maddəsini, Ruanda üzrə Beynəlxalq Tribunalın Nizamnaməsinin I maddəsini, həmçinin "Xocalı soyqırımı günü haqqında" Azərbaycan Respublikası Milli Məclisinin 24 fevral 1994-cü il tarixli qərarını və Azərbaycan Respublikası Cinayət Məcəlləsinin 103-cü maddəsini əldə əsas tutur.Bu məsələdə Erməni silahlı birləşmələri tərəfindən Dağlıq Qarabağ və işğal olunmuş digər ərazilərdə törədilən cinayət əməllərinin 2000-ci ildə qüvvəyə minmiş Azərbaycan Respublikası CM-nin 16-cı fəslində nəzərdə tutulmuş sülh və insanlıq əleyhinə cinayətlərə aid olması, habelə Azərbaycan Respublikasında sülh və insanlıq əleyhinə cinayətlərə, soyqırımı və müharibə cinayətlərinə görə məsuliyyət nəzərdə tutan mövcud cinayət qanunvericiliyi normalarının tətbiqi, "İnsan hüquqlarının və əsas azadlıqların müdafiəsi haqqında" Konvensiyanın və "Mülki və siyasi hüquqlar haqqında" Beynəlxalq Paktın müvafiq müddəalarına uyğunlaşdırmaq məqsədi ilə qəbul edilən Beynəlxalq cinayətlərə görə məsuliyyət müəyyən edən qanunun qüvvəsinin geriyə şamil olunması haqqında Azərbaycan Respublikasının 12 may 2006cı il tarixli Konstitusiya Qanunu əsas götürülmüşdür.Həmçinin sülh və insanlıq əleyhinə cinayətlər törətmiş şəxslərə cinayət məsuliyyətinə cəlb etmə müddətinin tətbiq edilməməsi barədə Azərbaycan Respublikası CM-nin 75.5-ci maddəsində təsbit olunmuş müddəaları, bundan başqa, Azərbaycan Respublikası Konstitusiyasının 151-ci maddəsinə əsasən Azərbaycan Respublikasının qanunvericilik sisteminə daxil olan normativ-hüquqi aktlar ilə (Azərbaycan Respublikasının Konstitusiyası və referendumla qəbul edilən aktlar istisna olmaqla) Azərbaycan Respublikasının tərəfdar çıxdığı dövlətlərarası müqavilələr arasında ziddiyyət yaranarsa, həmin beynəlxalq müqavilələrin tətbiq edilməli olması nəzərə alınaraq, istintaq zamanı Azərbaycan Respublikasının 31 may 1996-cı il tarixli qanun ilə tərəfdar çıxdığı 9 dekabr 1948-ci ildə BMT Baş Assambleyası tərəfindən 260 saylı qətnamə ilə qəbul edilən "Soyqırımı cinayətinin qarşısının alınması və ona görə cəza" haqqında Konvensiyası, BMT Baş Məclisinin 239 saylı 26 noyabr 1968ci il tarixli qətnaməsi ilə qəbul edilmiş və 11 noyabr 1970-ci il tarixdə qüvvəyə minmiş "Müddətin hərbi cinayətlərə və bəşəriyyətə qarşı cinayətlərə tətbiq edilməməsi haqqında" Konvensiyasına istinad olunur.Bu sırada BMT Baş Məclisinin 39/46 saylı 10 dekabr 1984-cü il tarixli qətnaməsi ilə qəbul edilmiş "İşgəncələrə və digər qəddar, insanlıqdan kənar, yaxud ləyaqəti alçaldan davranış və cəza növləri əleyhinə" Konvensiyası, "Müharibə zamanı mülki əhalinin müdafiəsi haqqında" 12 avqust 1949-cu il tarixli Cenevrə Konvensiyası, Beynəlxalq Cinayət Məhkəməsinin Statutunun 6-cı maddəsi, Azərbaycan Respublikasının 25 dekabr 2001-ci il tarixdən qoşulduğu "İnsan hüquqlarının və əsas azadlıqların müdafiəsihaqqında"1950-ci il Konvensiyasının, "Hərbi əsirlər ilə rəftara dair 12 avqust 1949-cu il tarixli Cenevrə Konvensiyası"nın, Azərbaycan Respublikasının 22 iyul 1992ci il tarixdə qoşulduğu BMT-nin Baş Assambleyasının "Mülki və Siyasi Hüquqlar Haqqında Beynəlxalq Paktın" müddəaları əsas götürülmüşdür.Qeyd olunanlara əsasən Xocalıda törədilən əməl beynəlxalq hüquq normalarına müvafiq olaraq sülh və insanlıq əleyhinə cinayətlərə aiddir.*** Müharibənin bəşəriyyətə vurduğu ziyan təkcə fiziki və maddi dəyərlərlə ölçülmür, həm də yüksək mənəvi dəyərlərlə vurulmuş ziyanla ölçülür ki, bu da daha dəhşətli və daha təhlükəlidir.Hərbi münaqişələr zamanı beynəlxalq prinsipləri diktə edən bir çox normalar mövcuddur ki, bu normalara ona qoşulmuş dövlətlər tərəfindən əməl edilməsi zəruridir.Münaqişə zonasında əsir və girov götürülmüş şəxslərin hüquqları 1949-cu il 12 avqust tarixli Cenevrə Konvensiyaları tərəfindən qorunur.“Müharibə zamanı mülki əhalinin qorunması haqqında” Cenevrə Konvensiyasının 3-cü maddəsində deyilir: “Döyüş əməliyyatlarında bilavasitə iştirak etməyən şəxslərlə, o cümlədən döyüş silahını yerə qoymuş silahlı qüvvələrin üzvləri ilə, habelə, xəstələnmə, yaralanma, tutulma və ya hər hansı digər səbəb üzündən sıradan çıxmış şəxslərlə onların irqinə, cinsinə, mənşəyinə, əmlak vəziyyətinə və ya digər oxşar meyarlara görə heç bir ayrı-seçkilik qoyulmadan, bütün hallarda insanpərvərliklə rəftar olunmalıdır.Bu məqsədlə qeyd olunan şəxslərə qarşı aşağıda sadalanan bütün hərəkətlər qadağan edilir və hər zaman, hər yerdə qadağan ediləcəkdir: a) həyata və ya şəxsiyyətə qəsd etmək, o cümlədən hər hansı şəraitdə öldürmək, şikəst etmək, qəddarcasına rəftar etmək və ya işgəncə vermək; b ) girovlar götürmək; c) insan ləyaqətinə toxunmaq, o cümlədən təhqiramiz və ya alçaldıcı tərzdə rəftar etmək; Hərbi münaqişələr zamanı beynəlxalq prinsipləri diktə edən bir çox normalar mövcuddur ki, bu normalara ona qoşulmuş dövlətlər tərəfindən əməl edilməsi zəruridir.Konvensiyanın sözügedən maddəsi, həmçinin, yaralılar və xəstələrin döyüş zonasından toplanması, onlara qayğı göstərilməsini tələb edir.Lakin Ermənistan Respublikası Azərbaycan vətəndaşlarına qarşı münasibətdə Cenevrə Konvensiyalarının bu və digər tələblərini kobud surətdə pozur, Azərbaycana qarşı hərbi təcavüz nəticəsində əsir və girov götürülmüş vətəndaşlarımızın hüquqlarını müntəzəm olaraq tapdalayır, heç bir beynəlxalq normaya sığmayan əməlləri ilə özünün cinayətkar və təcavüzkar xislətini açıq-aydın göstərir.*** Azərbaycan Respublikasının Prezidenti İlham Əliyev cənabları 24 fevral 2004-cü il tarixində Xocalı soyqırımının ildönümü ilə əlaqədar olaraqAzərbaycan Xalqına müraciət etmişdir.Müraciətdə deyilir: “ ...Xocalı faciəsi iki yüz ilə yaxın bir müddət ərzində erməni millətçilərinin və onların havadarlarının xalqımıza qarşı apardığı etnik təmizləmə və soyqırımı siyasətinin davamı və qanlı səhifəsi didi.Bu mənfur siyasət xalqımıza saysız-hesabsız müsibətlər və əzab-əziyyətlər gətirmişdir...Xocalı faciəsi öz qəddarlığına, kütləviliyinə və törədilən cinayətin ağırlığına görə bəşəriyyətə qarşı ağır cinayətlər sırasına daxil olmuşdur.Xocalı soyqırımını törətməklə erməni millətçiləri məkrli məqsədlər güdürdü: xalqımızı qorxutmaq, vahimə yaratmaq, onun mübarizə əzmini qırmaq, torpaqların işğalı faktı ilə barışmağa məcbur etmək.Lakin hiyləgər və amansız düşmən məqsədinə çata bilmədi.Xocalı müdafiəçiləri qəddar düşmənlə mübarizədə əyilmədilər, qəhrəmanlıqla vuruşaraq Vətənə sədaqət nümunəsi göstərdilər...1994-cü ildən ümummilli liderimiz Heydər Əliyevin təşəbbüsü ilə Azərbaycan hökuməti və parlamenti erməni millətçilərinin azərbaycanlılara qarşı törətdiyi cinayətlər , o cümlədən Xocalı soyqırımı haqqında həqiqətləri bütün miqyası və dəhşətləri ilə dünya dövlətlərinə və beynəlxalq ictimaiyyətə çatdırmaq, bunların soyqırımı siyasəti kimi tanınmasına nail olmaq üçün inadlı və ardıcıl fəaliyyət göstərir.Məqsəd Xocalı faciəsinə beynəlxalq hüquqi-siyasi qiymət verilməsinə, onun təşkilatçılarının, ideoloqlarının və icraçılarının dünya ictimaiyyətinin gözündə ifşasına və cəzalandırılmasına nail olmaqdır.Bu, bir tərəfdən Xocalı müdafiəçilərinin və şəhidlərinin ruhu qarşısında bizim insanlıq və vətəndaşlıq borcumuzdur.Digər tərəfdən isə, insanlığa qarşı yönəlmiş bu cür qəddar cinayətlərin gələcəkdə təkrar olunmaması üçün mühüm şərtdir.Hazırda Azərbaycan rəhbərliyi Ermənistan-Azərbaycan, Dağlıq Qarabağ münaqişəsinin beynəlxalq hüquq normalarına uyğun, Azərbaycanın suverenliyi və ərazi bütövlüyü çərçivəsində həll olunması üçün ardıcıl fəaliyyət göstərir.Aparıcı dünya dövlətləri, nüfuzlu beynəlxalq təşkilatlar getdikcə daha artıq dərəcədə Azərbaycanın ədalətli mövqeyini qəbul edir, ərazilərimizin işğalı faktını etiraf edir, Ermənistandan Azərbaycan torpaqlarını azad etməyi tələb edirlər.Biz dövlətimizin iqtisadi, siyasi qüdrətinə və qazanılmış təcrübəyə arxalanaraq, problemin ədalətli həlli istiqamətində səylərimizi inadla davam etdirəcəyik.Vətəndaşlarımız, soydaşlarımız unutmamalıdırlar ki, erməni millətçilərin anti-Azərbaycan təbliğatı getdikcə daha incə, daha mənfur formalarda davam etdirilir, ərazi iddialarını əsaslandırmaqdan ötrü yeni-yeni yalançı tezislər uydururlar.Buna görə də belə ideoloji təxribatlara qarşı ayıq olmalı, onları vaxtında ifşa etməliyik.Hazırda Azərbaycan dövləti, vətəndaşlarımız, xaricdəki soydaşlarımız Xocalı həqiqətlərinin dünyaya çatdırılması, onun əsl soyqırım aktı kimi tanıdılması istiqamətində ardıcıl tədbirlər görürlər.Belə tədbirlər hər il daha əhatəli və peşəkar səviyyədə keçirilməli, xaricdəki soydaşlarımız isə öz fəallığını daha da artırmalıdırlar...” Təcavüzkar Ermənistan tərəfindən torpaqlarımızın 20 faizi, 17 min kv.km-dən artıq torpağı (Xocalı, Şuşa, Laçın, Xocavənd, Kəlbəcər, Ağdərə, Ağdam, Cəbrayıl, Füzuli, Qubadlı, Zəngilan rayonları ) işğal olunmuş, 900-dən çox yaşayış məntəqəsi, 600 orta məktəb, 65 peşə məktəbi, 2 yüksək öyrənim qurumu, 798 səhiyyə ocağı, 500 tarixi-memari, 100-dən çox arxeolojik abidə, 12 muzeyi və 6 rəsm qalereyası, 4 rəsm sərgisi, 927 kitabxana, 85 incəsənət məktəbi, 20 mədəniyyət sarayı, bir neçə dövlət teatrı, 6 min sənaye və kənd təsərrüfatı müəssisəsi, eləcə də digər obyektlər, 44 məbəd və 18 məscid işğalçı ermənilər tərəfindən dağıdılıb.Azərbaycan Respublikasının iqtisadiyyatına 60 milyard dollardan çox ziyan dəyib.Müharibənin nəticəsində 4866 nəfər(55 uşaq, 326 qadın, 410 qoca) itkin düşüb, 783 çox vətəndaşımız əsir və girov götürülüb, 20 mindən çox insan qətlə yetirilib, yüz mindən artıq adam yaralanıb və şikəst olub, 1 milyondan artıq soydaşımız qaçqın düşüb.Ümumiyyətlə, Azərbaycanın Dağlıq Qarabağ ərazisinin və ətraf 7 rayonun Ermənistan tərəfindən işğal edilməsi nəticəsində Azərbaycanın tarix və mədəniyyət abidələri üzrə dəyən zərər 177 milyard ABŞ dolları, əhalinin mülkiyyətinə dəyən zərər isə 55,4 milyard ABŞ dolları təşkil edib.Bu gün respublika rəhbərliyinin apardığı inadlı və ardıcıl siyasətin nəticəsində Xocalı soyqırımı artıq bir neçə dövlətlər tərəfindən soyqırım kimi tanınmışdır.Belə ki, 2010- cu ildə ABŞ-ın Massaçusets ştatı, 2011-ci ildə ABŞ-ın Texas və NyuCersi ştatları, 2012-ci ildə Corciya və Men ştatları, 2012-ci ildə Meksika, Pakistan və Kolumbiya dövlətləri, 2013-cü ildə ABŞın Nyu-Meksiko, Arkanzas, Missisipi, Oklahoma, Tennessi, Pensilvaniya, Qərbi Virciniya,Konnektikut vəFlorida ştatları, 2013-cü ildə Çexiya, Bosniya və Herseqovina, Peru, 2014-cü ildə Honduras və Sudan Respublikası Xocalı soyqırımını rəsmən tanımışdır.Biz bəşəri cinayət olan Xocalı soyqırımını və Azərbaycana qarşı erməni ekstremistlərinin təcavüzünə və vəhşiliklərinə dünya dövlətlərinin, eləcə dəbütün beynəlxalq təşkilatların biganə qalmamağa, Xocalı faciəsini insanlığa qarşı soyqırımı aktı kimi tanımağa çağırırıq.Dünya ictimaiyyəti bundan sonra erməni ekstremistlərinin məkrli təbliğatına uymamalı, özgə torpaqlarına göz dikən terrorçu dövlətin törətdiyi insan əxlaqına, beynəlxalq hüquqa zidd qanlı qırğınıaözaadıailəaçağırmalıdır.Xeyirxah əməllər yolçusu "Qadına gücündən artıq (iş) yükləmə.Çünki qadın (qüdrətli) pəhləvan kimi deyil, gül şaxəsi kimidir.Ləyaqəti çatdığı qədər ona ehtiram et, lazımsız yerə izhar edib (bədgümanlıq əlaməti olaraq) qeyrətlənməkdən uzaq ol.Çünki etimadsızlıq və bədgümanlıq qadınları iffətsizliyə, günahsızları günaha sövq edir".İmam Əli (ə) İnsan həqiqətən də Allah-Təalanın yer üzərindəki ən sirli möcüzələrindən biridir ki, onu kəşf etmək mümkün deyildir.Bu gün rastlaşdığımız, yol-yoldaşı olduğumuz, illərlə bir yerdə ömür sürdüyümüz, ilk baxışda sadə gördüyümüz insan, sən demə, bizim hər birimiz üçün oxunmayan sirlər xəzinəsidir.Bu xəzinəni axıra kimi öyrənmək, onun sirrini anlamaq isə indiyə kimi heç kəsə nəsib olmayıbdır.“Rəhimlilərin ən rəhimlisi olan Allahın adı ilə” sözlərilə başlanan Qurani-Kərimin əsas mövzularından biri olan insan öz gücü və zəifliyi, gözəllikləri və çirkinlikləri, üstünlükləri və çatışmamazlıqları ilə böyükdür.Təsadüfi deyildir ki, Furqan surəsinin ilk iyirmi ayəsi məhz insan haqqındadır.Bu ayələrdə deyilir ki, insan kainat ağacının meyvəsidir: fəqət bu meyvənin yetişməyi üçün şaxəli budaqlar və rəngarəng çiçəklər kifayət etməz.Ağacın yer altındakı qaranlıqlara və dərinliklərə kök atması lazım olduğu kimi, insan da çətinliklərə və əzablara qatlaşmadan istədiklərinə nail ola bilməyən bir varlıqdır.Allah-Təalanın mükəmməl bir quruluşda yaratdığı insan cəmiyyətin və hətta kainatın əsası sayılır.Bu da insanın daxili aləminin nizamlanmasını və qidalanmasını tələb edir.Qurani-Kərimə görə bütün dəyişikliklərin əsası insanın daxili aləmindədir.Hər bir insanın ruhundakı dəyişikliklər kainatda və cəmiyyətdə baş verən mühüm dəyişiliklərlə bağlıdır.Mən yazımın əvvəlində nahaqdan qadınlar haqqında İmam Əlidən(ə)b sitat gətirmədim.Çünki bu kitabı iyirmi ildən artıq tanıdığım, dostluğuna, yoldaşlığına, əqidəsinə, əxlaqına, idrakına yaxından bələd olduğum Hacı Azadə xanım Abbasqızına həsr etməyim heç də təsadüfi deyildir.Yaxşı insanlar haqqında söz demək, onları olduqları kimi yaşadığı cəmiyyətə tanıtmaq böyük savab işdir.Bu gün qadınlarımızın cəmiyyətdə tutduğu mövqeyi, istər rəhbər vəzifələrdə, istərsə də həyatın müxtəlif sahələrində ciddi və səylə çalışmaları onların kişilərdən heç də geri qalmadıqlarını bir daha sübut edir.Qadınların ictimai tərbiyədə, insanların ümumi inkişafında, övlad tərbiyəsində analıq haqlarında, kişilərə həyat yoldaşı olmaqda, kişilərlə birgə həyat yolunda addımlamaları inkar edilməz faktlardır.Belə ki, Qurani-Kərim Allah-Təaladan sonra valideynə itaət etməyi əmr etmişdir.Amma bu itaətdə qadın və kişinin arasında heç bir fərq qoymamışdır.Həmçinin böyük islam Peyğəmbəri xanım Xədicəyə (s) və xanım Zəhraya olduqca çox məhəbbət bəsləmiş və onlara hörmətlə yanaşmışdır.Hacı Azadə xanımı tanıyanlar, dostları, həmkarları onun şəxsiyyəti, təbibliyi, ictimai fəaliyyəti, ədəbi yaradıcılığı haqqında bəs qədər ürək sözlərini söyləyiblər.Mən də Hacı Azadə xanımın ictimai fəaliyyətindən və bədii yaradıcılığı barədə az da olsa söhbət açacağam.Amma mənim yazımın əsas qayəsi Hacı Azadə xanımın mömin qadın obrazına işıq salmaq olacaq.Hər şeydən öncə onu qeyd edim ki, o, dəfələrlə Həcc ziyarətində, eləcə də Məşhəddə, Kərbəlada, Məkkə və Mədinədə olub.Ziyarətlərin birində hətta, o mənə bir mesaj da göndərmişdi.Həmin mesajda Hacı Azadə xanım yazırdı: “Qardaşım Camal, bu gün Mina dağında sənə və ailənə dualar etdim.Allah-təala səni və ailəni daim qorusun!Süfrən həmişə ruzu-bərəkətli və qonaq-qaralı olsun!Hacı Azadə dostluqda və yoldaşlıqda çox etibarlı, doğrudürüst və sədaqətli bir xanımdır.Yəni, mən demək istədiyim odur ki, bu xanımda əsl müsəlman qadınında xas olan çoxlu müsbət keyfiyyətlər vardır.Sual oluna bilər ki, müsəlman qadınına vacib olan əsas keyfiyyətlər hansılardır.Mən imkanım daxilində Hacı Azadə xanımın müsəlmançılığa xas olan keyfiyyətlərini sadalayacağam.Bu qadında əqidəsinə görə Allah-təala və onun Rəsulunun (səllallahu aleyhi və səlləm) buyurduqlarının haqq olduğuna yəqinliklə inanmaq və bu yolda özündən əvvəl gələn əməli saleh müsəlmanların metodlarını (xeyir işlər görmək, kimsəsizlərə, cəmiyyətdə mənəvi və maddi yardıma ehtiyacı olanlara kömək etmək, valideynlərini itirmiş uşaqlara, yetimlərə əl tutmaq, onlara qayğı göstərmək, hər yerdə xeyirxah əməllər nümayiş etdirmək) dərk edərək həyatın bütün anlarına tətbiq etmək üçün əlindən gələni hər şeyi etmək bacarığı və istəyi vardır.Hacı Azadə xanımın əxlaqına gəlincə, onu deməliyəm ki, onun əxlaqi kamil İslam əxlaqıdır.O, müasir qadın, həyatın müxtəlif sahələrində ictimai fəaliyyət göstərməsindən asılı olmayaraq İslamın nişanəsi olan hicab qaydasına daim riyaət edir.Müsəlman qadınına xas olan digər keyfiyyət onun ədəbidir.İslam ədəbinin əsas xüsusiyyətləri qadının həyalı, iffətli, ismətli və təmizkar olmasıdır.Qeyd etdiyim bu xüsusiyyətlər də Hacı Azadə xanımda mövcuddur.Digər bir xüsusiyyət isə Hacı xanımın digər mömin insanlardan götürdüyü nümunədir.Belə ki, bacımızın üstün cəhətlərindən biri də həmişə mömin analardan, səhabə qadınlardan və eləcə də bütün əməli saleh qadınlardan nümunə götürməsidir.Hacı Azadə xanımın sevgisi isə yalnız Allah və onun Rəsuluna, eləcə də İslamla bağlı hər kəs (hər şey) üçündür.Onun gizliəməlləri hər zaman axirəti xatırlamaq, sədəqə vermək, yetimləri sevindirmək, darda olan insanlara kömək əlini uzatmaq və xeyirxah işlər görməkdir.Hacı Azadə xanımın əsl qadın dostları dininə möhkəm bağlı, əxlaqlı müsəlman qadınlarıdır.Hacı xanımın sevmədiyi əsas xüsusiyyətlər bunlardır: Allaha şərik qoşmaq, haram olan hər şeyə qarşı çıxmaq, əxlaqsızlıq yayan insan və düşüncə tərzinə, bir sözlə qəbir əzabına səbəb olan bütün əməllərdən daim uzaq olmaq, dostlarını və sevdiklərini də bunlardan uzaq tutmaq.O, öz günahını səmimi etiraf etməyi bacaran, səhvini başa düşən və bunlara tövbə edən insanlara həmişə hörmət və rəğbət bəsləyir.Hacı Azadə xanım eyni zamanda gözəl anadır.O bircə ciyərparası olan Talehin üstündə əsim-əsim əsərək onu hər cür neqativ hallardan, pis insanlardan, pis vərdişlərdən uzaq tutmağa çalışır və onu əsl mərd, cəsur azəri Türk övladı olaraq Vətənini, xalqını, torpağını canından artıq sevən bir vətəndaş kimi tərbiyə edir.Bu yolda o, ana olaraq əlindən gələn hər şeyi etməyə çalışır.Hacı xanımın həyat yoldaşı Cavanşir də həyatda hər zaman ona dəstək olur.Bu ailənin əsas məqsədi yaxşı və möhkəm bir müsəlman ailəsi qurmaq, əsl İslami dəyərlərə əsaslanmış cəmiyyətin bünövrəsini qoymaq, adamlara, cəmiyyətə, dövlətinə layiq nəsil yetişdirməkdir.Hacı Azadə xanım şəriətlə müəyyən edilmiş hədlər daxilində səyahət etməyi xoşlayan qadındır.O, həmişə gəzintilərdən zövq almağa çalışır.Buna görədir ki, Hacı xanımı tez-tez xarici ölkələrdə həm işgüzar səfərlərdə, həm də maraqlı səyahətlərdə görmək mümkündür.O, eyni zamanda tez-tez qohumlara baş çəkir, xəstələri ziyarət edir, hər kəsə kömək etməyə tələsir.Bunu o, özünün insanlıq borcu hesab edir.Deməli, insanı tanıtdıran onun qadınlığı və kişiliyi deyil, əksinə onun insanlığıdır.Bundan əlavə qadın, Quranınbaxışında kişi kimi yaradılışın təkamül nöqtəsinə yetişə bilər və bu yolda heç də kişidən əskikliyi yoxdur.Hər vaxt Qurani- Kərim təkamüldən söhbət açır, qadını da onunla birlikdə zikr edir.Həmçinin Quran qadınla kişinin bərabərliyini israr etməklə yanaşı onları, bir-birlərinə eşq-məhəbbət bəsləməklə asudə yaradıldıqlarını qeyd edir.Yəni qadın və kişi bir-birinə məhəbbət bəsləməklə öz aramlıqlarını əldə edirlər.Həyatda yazıb-yaratmaq, fəaliyyət göstərmək, öz yaradıcı fəaliyyətinin nəticələri ilə fəxr etmək insana heç bir şeylə müqayisə edilməyən məmnunluq duyğusu verir və onu yeniyeni yaradıcılığa ruhlandırır.Hacı Azadə xanım da öz ədəbi yaradıcılığı ilə həmişə fəxr edir, öyünür və mənəvi rahatlıq tapır.O, həkimliklə yanaşı, jurnalistika və ədəbi yaradıcılıq sahəsində də yorulmaq bilmədən, məhsuldar çalışaraq ədəbiyyat xəzinəmizə bir çox maraqlı poemalar, hekayələr, şeirlər, qəzəllər, rübailər, nəğmələr, bayatılar, lətifələr, uşaqlar üçün tapmacalar töhvə etməklə onun zənginləşdirilməsində öz payını əsirgəməmişdir.Hacı Azadə xanım bədii yaradıcılıqla 35 ildir ki, məşğul olur.Bu yaradıcılıq baxımından o qədər də kiçik zaman deyil.Belə ki, Hacı xanım ilk qələm təcrübəsini 1984-cü ildə “Tibb kadrları uğrunda” qəzetində sınamışdır.Bundan sonra o, 1994cü ildə “Səhər” qəzeti redaksiyasında şöbə müdiri vəzifəsində çalışmışdır.O, eyni zamanda 1996-cı ildən “Borçalı” qəzetinin və eyni adlı jurnalın baş redaktoru, 2002-ci ildən “Kardiologiya”, “Hakimiyyət və Zaman” jurnallarının təsisçisi və naşiri, 2003-cü ildən “Qafqaz -Media” İctimai Birliyin sədri və “Qafqaz-Press” qəzetinin təsisçisi və baş redaktorudur.Hacı Azadə xanım “Nə yaxşı ki, dəniz varmış” (1999), “Borçalı lətifələri” (2000), “Taleyim mənim, Talehim mənim” (2000), “Dədə Qorqudda Borçalı izləri” (2001), “Tənha ağac” (2002), “Sənsiz” (2002), “CO metal və canlı orqanizm” (2003) (dərslik), “Otçiznaya svoyey Azada” (2003),“Xalqları birləşdirən şəxsiyyətlərdir” (2004), “Hikmət xəzinəsindən incilər” (2005), “Yaz” (ingilis dilində) (2005), “Həqiqətin təşnəsiyəm” (2006), “Stokholm-Helsinki”(ingilis dilində) (2005), “Bu sevgi qəlbimə haqdan gəlibdi” (2008), “Çiçəklərin söhbəti” (gürcü dilində) (2007), “Borçalının ziyalı qadınları” (ensiklopedik toplu) (2008), “Elə bil Məkkəyə nur ələnibdi” (2009), “Dunya məni tanıdınmı” (2010), “Haqqın quluyam” (2011), “Ətraf mühit və canlı orqanizm” (2012) (dərslik), ”Qızılgül” (2013)-(toplu) kitablarının müəllifidir.Hacı Azadə xanımın yaradıcılığının əsas meyarı, ilham mənbəyi həm siyasi, həm də iqtisadi cəhətdən günü-gündən inkişaf edən respublikamızın inkişafı, torpaqlarımızın hər qarışı uğrunda ölməyə hazır olan igid, cəsur Vətən övladları, ölkəmizin idman, mədəniyyət və incəsənət sahəsində dünyada qazandığı uğurlardır.Qəlbən ilahi eşqli, müqəddəsamallı, Vətən, xalq məhəbbətli, dostluğa, yoldaşlığa sədaqətli, vəfalı olan Azadə xanımın möhkəm həyata bağlılığı, cəsarəti və qətiyyəti hər birimizdə ona qarşı olan hörmət və rəğbət hissini daha da artırır.Hər şeydən öncə onu qeyd edim ki, Hacı Azadə xanım düz 23 ildir ki, özünə ad günü keçirmir.Çünki onun ad günü Xocalı soyqırımı gününə düşür.Həmin günü Azadə xanımı hamı kədərli və qəmgin görür.O, hər il fevralın 26-da Xocalıya həsr edilmiş tədbir keçirir, Xocalını itirmiş soydaşlarımıza maddi və mənəvi yardım edir.Həmin gün kimsənin onu təbrik etməyə cəsarəti çatmır.Əgər elə birisi olarsa, onun qəlbinə toxunar, “siz səhv edirsiniz, bu gün mənim ad günüm deyil, matəm günümdür.Çünki 1992-ci il fevralın 26-da ermənilər mənim ad günümü güllələdilər” deyir.Mən Hacı Azadə xanımın ədəbi yaradıcılığına ilk öncə onun qəlbindəki onu Yaradan olan sevgi, məhəbbət, eşq və vurğunluq hissinin necə güclü və əbədi olduğunu yazdığı “Elə bil Məkkəyə nur ələnibdi” şeirindəki əsrarəngiz möcüzədə görürük.O, bu şeiri 27 dekabr 2006 - cı ildə Məkkədə olduğu zaman qələmə almışdır.Bu nə möcüzədi, bu nə aləm, Yoxsa yer titrəyib silkələnibdi.Sanki bu ocağın Tanrı dünyası, Gələn zəvvarlarla mehrlənibdi, Elə bil Məkkəyə nur ələnibdi.* Bu dünya bam-başqa aləmmi deyim, Allahın eşqinə artıbdı heyim, Tanrıya bağlıdı odlu ürəyim, Bu sevgi qəlbimə haqdan gəlibdi, Elə bil Məkkəyə nur ələnibdi.* Azadə yolunu izinə bağlar, Alovuna bağlar, közünə bağlar, Qəlbinə, şeirinə, sözünə bağlar, Sonsuz məhəbbətlə möhürlənibdi, Elə bil Məkkəyə nur ələnibdi.O, Kəbə göyərçinlərinə xitabən, “Qəlbimdə alınmaz bir yuva tikdim, Sizə ürəyimi bir məskən verdim” deyərək göyərçinlərə həyan durduğunu və Ulu Tanrıya qəlbən necə bağlı olduğunu bir daha sübut edir.Hacı Azadə xanım həm də təbiətə vurğun şairələrdəndir.O, bütün şeirlərini ilhamla yazır.Onun Baharın gəlişinə həsr etdiyi “Elimə sevdalı bahar gəlibdi” şeirində təbiətə vurğunluğunu, təbiət gözəlliyini necə tərənnüm etdiyinin şahidi oluruq: Quşlar cəh-cəh vurur Cənnət bağında, Xəyalım dolaşır Hz.Fatimə bağında.Bu yaz ürəklərə şəfa verəndir, Bu bahar ətiri dərdə məlhəmdir...* Belə gözəlliyə vurğun olmuşam, Azadəyəm elə bağlı olmuşam.Könlümə ruh verir, bahar nəfəsi, Şirindir çayların şən zümzüməsi, Elimə sevdalı bahar gəlibdi.Və yaxud “Ulduzlar” şeirində şairə özünəməxsus təbdə deyir: Qaranlıq gecədə bir nura dönüb, Göylərdə çiçək tək açan ulduzlar.Mən sizə vurğunam, sizə heyranam, Yollarıma işıq saçan ulduzlar...* Azadə Talehin ümidlərisiz, Ömrümün mənalı, xoş günlərisiz.Parlaq arzuların dəyərisiz, Ay yanar ulduzlar, qaçan ulduzlar.Şairənin kədər notları üzərində köklənmiş “Yollar” şeiri bu baxımdan oxucunu özünə cəlb edir, onun qəlbini riqqətə gətirir: Cığırlar uzanır yola qarışır, Güzgüyə bənzəyir gün işığında.Bəzən gözlərimdə ümid sayrışır, Uzanır yol boyu uzanan yollar.Gah sevinc, gah kədər qazandı yollar.Qarışır ömrümün cığırlarına.Xanım şairənin qəlbində həmişə bir yurd sevgisi, Vətən həsrəti qövr edir.Bu həsrət, bu sevgi Borçalı sevgisi, Borçalı həsrətidir.O, doğulduğu elinə, obasına vurğun insandır.Doğulduğu Borçalı mahalının hər qarışını, daşını, dərəsini unutmayan, o yerləri daim qəlbində yaşadan insandır Azadə xanım.O, Borçalını özünün səcdəgahı sanır.Necə ki, şairlər Səyavuş Uyğun və Borçalı Qasımlı “Azadə” adlı nəğmələrində bunu açıqca dilə gətirirlər: Borçalının bir qeyrətli qızısan, Səs-küyünə bürünübdür hər bir yan.Şəninə söz qoşur hər qoca, cavan Mərifətdə birincisən, Azadə, Ürəklərin sevincisən, Azadə.* Hər gecən nur olub bir sabah kimi, Sandın Borçalını səcdəgah yeri.Gəzdin ellərini bir səyyah kimi Sən incidən bir incisən, Azadə, Könüllərin sevincisən, Azadə...Şairə xanım eli, obası üçün yanan şairlərdəndir.Necə ki, bir şeirində dediyi kimi: Əlvan çiçəklər bəzədi ömrümü.Külək sığalladı yaralı könlümü.Günəş oduma od qatdı, Məndə Prometey ovqatı yaratdı.Nəriman Həsənzadə ovqatı yaşatdı...Odur ki, el üçün yanıram.Yana-yana özümü bu torpağın övladı sanıram.Hacı Azadə xanım son vaxtlar gördüyü yuxulardan yazır.Onu tanıdığım gündən o, həmişə haqqın, ədalətin tərəfində olub.Hörmət və rəğbəti gördüyü işgüzar işlərdə, xeyriyyəçilkdə, insanlarla səmimi münasibətlərində, onlara qayğı ilə yanaşmada, onların dərd-sərinə şərik çıxmaqda, yetim görəndə ürəyi sızlamaqda görür Azadə xanım.Bəzi bədxah adamlar onun insanlar arasında yüksək nüfuz qazanmasını həzm edə bilməyərək onun haqqında bəzən yanlış məlumatlar, dedi-qodular yayırlar.Amma bütün bunlara baxmayaraq Azadə xanım Allahın sevimli bəndəsi olduğu üçün hər zaman onun haqqında söylənilən şayiələr alt-üst olaraq sabun köpüyü kimi öz-özünə yox olub gedir.Sonda həmin bədxah insanlar səhvlərini başa düşüb ondan üzr istəyiblər.Mən belə bir hadisənin şəxsən şahidi olmuşam.Çünki cəmiyyət hər bir insanın ona layiq olduğu qiyməti gec-tez verir.Necə ki, Azadə xanımın “Haqqın səsiyəm”şeirində yazıldığı kimi: ...Qəlbimə toxunan xeyir tapmayır, Mən haqqa bağlıyam, haqqın səsiyəm.Haqqımı itirən nadanlar olub, Tanrının sınanmış bir bəndəsiyəm.* Ürəyim sızlayır yetim görəndə, Halına yanıram, yazığım gəlir.Ürəyim dözməyir kasıb görəndə, Bir tikə çörəyi yeyəmmirəm tək.Azadə xanımın qəlbi sevgi ilə doludur.O, sevgisini hamıyla paylaşmağı bacarır, onu əziz tutur, daxilən onu yandırıb-yaxan sevgini qınamır, sadəcə ona “Nə deyim mən bu sevgiyə?” deyə öz-özünü məzəmmət edir: Arzulardan bir ev yapdım, Gündüz gəzdim, gecə tapdım, Səni taleyimə qatdım, Nə deyim mən bu sevgiyə?..* Sükutdan davaya düşdüm, Sevincdən ah-vaya düşdüm, İlahi, sağalmaz bəlaya düşdüm, Nə deyim mən bu sevgiyə?..Hacı Azadə xanım anaya yüksək qiymət verərək onu müqəddəslik rəmzi, hamımızın başının tacı adlandırır.O, bütün dərdlərin dərmanının anada olduğunu söyləyir.Şairənin “Ana” nəğməsində dediyi kimi: Müqəddəslik rəmzisən Hər an mənə dünyada.Harada olsam yenə, Anam, düşürsən yada...* Dərdimin əlacısan, Sənsən yaşadan məni.Başımızın tacısan, Allah qorusun səni!Azadə xanımın şeirlərində bu fani dünyadan giley-güzar edilir, insanların biganəliyindən, dosta vəfasızlıqdan, etibarsız, riyakar, xudbin, vəzifəpərəst, varı-dövləti özünün həyat amalına çevirən, namərd insanlardan söz açılır.“Kimə gərəkdir?” şeirində deyildiyi kimi: Baxıram, elə hey dəyişir insan, Dəyişir kainat, dəyişir dövran.Düşünən varmı ki, görəsən bir an?Qüdrətsiz bu dünya kimə gərəkdir?* Dar gündə dost-dosta bir nəzər salmır, Namərdlər çoxalır, mərdə yer qalmır.Pullular pulsuzun sazını çalmır, Hörmətsiz bu dünya kimə gərəkdir?..Şairə xanım Qarabağ savaşında qəhrəmancasına döyüşüb şəhid olan igid, mərd oğullarımızı da unutmur.Onların düşməni qorxudan, onların canına üşütmə salan qəhrəman övladlarımızın qəhrəmanlıq salnaməmizə yeni adlar yazır, Milli Qəhrəmanımız Mübariz İbrahimov kimi: ...Şəhid məzarlğın sənin bil evin, Düşməni çaşdırdı sənin mərdliyin.Dünyada əzbərdi sənin ad-sanın, Qarabağda şəhid oldun, Mübariz.* Şəhid ocağında sönməzdi odun, Verdin qiymətini sən bu həyatın, Azadə şeirində əzbərdi adın, Qarabağda şəhid oldun, Mübariz.Hacı Azadə xanım Qarabağa görə çox narahatdır, bu dilbər guşəmizin düşmən tapdağı altında inləməsini kimsəyə bağışlaya bilmir.Torpaq itkisi, yurd həsrəti, öz doğmaları üçün qəribsəyən zirvəsi qarlı Dağlarımız onun qəlbinə bir anlıq da olsun rahatlıq vermir, bütün vücudu titrəyir Qarabağ itkisinə.Şairə xanım sinəmizə çəkilən bu çalın-çarpaz dağın əsas səbəbkarı fələk olduğunu oxucusuna nişan verir.O, həsrətdə qalan Xarı bülbül üçün yas saxlayır, ona ağı deyir.Biz bunu “A qanlı fələk” şeirində aydınca görürük: Dağlara baxmaqdan gözüm saraldı, Gör nələr törətdin, a qanlı fələk.Dağların başını çovğun, qar aldı, Dağ çəkdin bizlərə, a qanlı fələk...* Xarı bülbül o taydadır ağlayır, Bu arzular sinəmizi dağlayır.Neçə əsr için-için ağlayır.Azadə də Vətən deyir ağlayır, Dağ çəkdin bizlərə, a qanlı fələk.Azadə xanım tərcümə sahəsində də özünü sınayıb.Belə ki, o, bir neçə Gürcü şairinin şeirlərini Azərbaycan dilinə tərcümə etmişdir.Gürcü şairi Coni Çaxvadzenin şeiri bu qəbildəndir.Hacı Azadə xanım bütün bunlara rəğmən cəmiyyətdə öz ictimai fəallığı ilə də seçilən qadınlardandır.Onun diqqəti çəkən əsas fəaliyyəti tez-tez xeyriyyəçilik tədbirlərinin keçirməsidir.Belə ki, o sədri olduğu “Qafqaz Media” İctimai Birliyi tərəfindən bu günə qədər 350-yə yaxın müxtəlif tədbirlər keçirib.Onun keçirdiyi 330 tədbiri sırf xeyriyyə məqsədi daşıyıb, imkansız və kimsəsizlərə, yetim uşaqlara, əlil uşaqlara və qocalara həm maddi, həm də mənəvi yardım edilib.O, harada köməyə ehtiyacı olan varsa, dərhal onun harayına qaçır, onun əlindən tutur.O, yeganə Azərbaycan vətəndaşıdır ki, 2013-cü ildə Gürcüstanda nəşr olunmuş “Famous and Business People of Georgia” ensiklopediyasında onun tərcümeyi-halı həm gürcü, həm də ingilis dilində yer almışdır.Bundan başqa, Hacı Azadə xanımın 50 illik yubileyi təkcə respublikamızda deyil, həm də xarici ölkələrdə də yüksək səviyyədə qeyd edilmişdir.Belə ki, şairə xanımın yubileyi 2014-cü il martın 1-də Rusiyanın Dərbənd şəhərində, martın 15-də Gürcüstanın Marneuli şəhərində, martın 16-da Tbilisi şəhərində M.F.Axundovun ev muzeyində, avqustun 2-də Türkiyənin İstanbul şəhərində, avqustun 3-də İzmir şəhərində, avqustun 4-də isə Quşadasında qeyd edilmişdir.Biz Hacı Azadə xanıma bundan sonrakı həyatında insana hər şeydən vacib olan can sağlığı, uzun ömür, xoş gələcək, ailə səadəti, firavan həyat, tükənməz enerjiyə malik ictimai fəaliyyət, təbib kimi daim insanların sağlamlığı keşiyində sayıq durmağı, ədəbi proseslərdə isə yeni-yeni yaradıcılıq uğurları arzulayıram.Bacım, yolların açıq,qəlbin həyatdan qazandığın uğurların sevincindən daim fərəhlə dolsun, Allahın nəzəri üstündən əskik olmasın heç zaman!Bakı, 03 fevral 2015-ci il.Müsahibələr Adamı ağrıdan o idi ki, səni öz elində yadlar mühakimə edirdi (Müsahibimiz Nəsimi royun Xalq Məhkəməsinin sədri, əməkdar hüquqşünas Ramiz Məmmədovdur) Tanıtma:Məmmədov Ramiz Kamal oğlu 1940-cı ildəanadan olub.1964-cü ildə BDU-nun hüquq fakültəsini bitirib.1966-1970 - ci illərdə Respublika Ali Məhkəməsində məsləhətçi, 1970-87-cil illərdə Yasamal royonunda xalq hakimi işləyib.1987-ci ildən Nəsimi rayon Xalq Məhkəməsinin sədridir.Mən onu ilk dəfə görürdüm.Gülərüz, xoş təbiətli, səmimi, sadə görkəmli, işgüzar adam təsiri bağışladı mənə.Həm qəbul otağında, həm də yanında çoxlu adam var idi.Fürsətdən istifadə edib qəbul otağında olanlardan məhkəmə sədrinin necə şəxs olduğunu soruşdum.Onlar qeyd etdilər ki, Ramiz müəllim məzuniyyətdən yenicə qayıdıb.Bu gün onun qəbul günü olmadığına baxmayaraq hamımız ona öz şikayətimizi bildirmək üçün gəlmişik.İnamımız və əlacımız ancaq Ramiz müəllimədir.O, həm axıra kimi şikayətçini dinləməyi bacarır, həm də həmin adamın işini qanun əsasında dərhal həll etməyə çalışır.Buna görə hamı istəyir ki, bütün dolaşıq və çətin işlərin düzgün həll edilməsi, işin ədalətli aparılması üçün ancaq Ramiz müəllimə müraciət etsin.İndiyə kimi Ramiz müəllimdən heç kim, heç yerə ədalətsiz hökm çıxardığı üçün müraciət etməyib.Buna görə də onun apardığı məhkəmə işləri həmişə ədalətli hökm kimi qiymətləndirilib.Mən içəri daxil olanda hakimin yanında daha iki nəfər var idi.Yanındakı adamların çıxmasını gözləmədən Ramiz müəllimə müraciət etməli oldum, çünki şikayətə gələnlərin sayı daha da çoxalırdı.O, bir anlığa üzünü mənə tərəf tutaraq təbəssümlə bildirdi: - Görürsüz də, Camal müəllim, görün bir nə qədər şikayətçi var.Adamları nahaq yerə get-gələ salan, adi iş üçün günlərlə gözləməyə məcbur edən burokratlar aramızda hələ də var.Bunların hamısı öz vəzifələrindən sui- istifadə etməyə çalışırlar.Bu da adamların haqlı narazılıqlarına səbəb olur.Əgər hər bir vəzifəli şəxs öz vəzifə məsuliyyətini dərindən başa düşsə və adamlarla səmimi ünsiyyət yarada bilsə, onda bu qədər haqlı narazılıqlar meydana çıxmaz.Təəssüflə bildirməliyəm ki, vəzifəli şəxslərin bir çoxu öz işlərini düzgün icra edə bilmir və tez-tez vəzifə səlahiyyətlərini aşırlar ki, bu da qanuna zidd hərəkət kimi qiymətləndirilməlidir.Məzuniyyətdən yenicə qayıtmışam.Bu gün də qəbul günüm düyil, amma nə olsun ki?Əgər sənə müraciət edirlərsə, gərək hər bir adamı dinləyib ona kömək edəsən.Bir də ki, bu gün hüquq- mühafizə orqanları lazımi səviyyədə işləmir.Bir az bundan əvvəl şikayətçinin dediyinin siz də şahidi oldunuz.Onun göstərdiyi ünvanda yaşayan erməni təxribat törədə bilər.Bəli, Bakıda ermənilər var və onlara özümüzünkülər himayədarlıq edirlər.Bu cür faktların araşdırılıb üzə çıxarılması bizim hüquq- mühafizə orqanlarının işidir.Ramiz müəllim daha bir şikayətçini yola salandan sonra sözünə davam etdi: - Mən 1987-ci ildə Nəsimi rayonuna məhkəmə sədri gələndə burada işləyən xalq hakimləri, onların müavinləri, katiblər , dəftərxana işçilərinin çoxu ermənilər idi .O zaman burada bircə dənə olsun Azərbaycan dilində yazı makinası tapa bilmədim.Buraya gələn hər bir azərbaycanlı bir anlığa da olsa, özünün həm azərbaycanlı, həm də Aəzrbaycanda olduğunu utunmağa məcbur olurdu.İndi isə gördyünüz kimi hər şey dəyişib.İndiyə qədər işlədiyim müddət ərzində milli heysiyyətimizi həmişə qorumağa, onu müdafiə etməyə çalışmışam.Adamı ağrıdan o idi ki, öz torpağında, öz elində səni yadlar mühakimə edirdi.Məhkəmə sədri fikrini tamamlayan kimi fürsətdən istifadə edərək bir neçə sualla ona müraciət etdim.- Ramiz müəllim, işlədiyiniz bu rayonda sizi həm ali qanunlarımızın müdafiəçisi kimi, həm də insan kimi hansı ciddi problemlər narahat edir?- İndiki şəraitdə məhkəmə işində bəzi mənzil məsələləri ilə əlaqədar olan işlər xeyli problem yaradır.Bu problemlərin əsas səbəbkarları vəzifəli şəxslərdir.İcra hakimiyyətində işləyən səriştəsiz adamlar mənzil haqqında qanunları bilmədiklərindən mənzil almağa heç bir hüququ olmayan vətəndaşlara qanunsuz order verirlər.Bu cür məsələlər məhkəmə tərəfindən baxılarkən vətəndaşlar haqsız narazılıqlarını bildirirlər.- Hamımıza məlumdur ki, məhkəmə sistemi indiyə kimi müstəqil fəaliyyət göstərə bilməyib.Hər hansı çətin məhkəmə prosesində bu və ya digər vasitələrlə xalq hakiminə təsir göstərən qüvvələr olurdu.İşlədiyiniz müddətdə belə hallarla siz də qarşılaşmısınızmı?- Əlbəttə, çox qarşılaşmışam, çoxlu hədə- qorxu gəliblər, xüsusən yuxarı dairələrdən müxtəlif cür təzyiqlər göstəriblər.Bütün bu təzyiqlərə baxmayaraq qanunun aliliyini və ədaləti həmişə hər şeydən üstün tutmuşam.- Milli Məclisə təqdim olunan məhkəmə haqqındakı yeni qanun layihəsinə sizin də münasibətinizi bilmək istərdik.Yeni qanun layihəsindəki hansı fikirlər sizi bir xalq hakimi kimi qane etmir və ya layihədə hansı dəyişikliklər və əlavələr edilməsini zəruri hesab edirsiniz?- Məhkəmə haqındakı yeni qanun layihəsini əsas etibarilə bəyənirəm.Bu qanun layihəsində xalq hakimlərinin səlahiyyətləri daha düzgün və dolğun şəkildə qeyd edilib, hakimlərin müstəqil fəaliyyət göstərməsi üçün imkanlar nəzərə alınıb.Layihəyə heç bir iradım yoxdur, ancaq gərəkdir ki, bu layihə tez bir zamanda həyata keçirilsin.- Hansı halda xalq hakimi cəzanın həddindən artıq ağır olduğunu müəyyən etdikdə hökmü ləğv etmədən cəzanı yüngülləşdirə bilər?Bu zaman bir hakim kimi nəyi əsas götürürsünüz?- Cinayət məcəlləsinin 36-cı maddəsi cinayət məsuliyyətini yüngülləşdirən hallar hesab edilir.Biz cəzanı yüngülləşdirərkən bu maddədə göstərilən bəndləri əsas götürürük.Bunlar aşağıdakılardır: 1) törədilmiş cinayətin zərərli nəticələrinin müqəssir tərəfindən qarşısının alınması və ya vurulmuş ziyanın könüllü surətdə ödənilməsi və ya vurulmuş zərərin aradan qaldırılması; 2) cinayətin ağır şəxsi vəziyyət və ya ailə vəziyyəti nəticəsində törədilməsi; 3) cinayətin hədə-qorxu və ya məcburiyyət altında, yaxud maddi və ya sair cəhətdən asılılıq nəticəsində törədilməsi; 4) cinayətin zərər çəkmiş şəxsin qeyri-hüquqi hərəkətləri nəticəsində baş vermiş güclü ruhi həyəcan təsiri altında törədilməsi; 5) zəruri müdafiə həddi aşılmış olsa da, cinayətin ictimai təhlükəliliyi qəsddən müdafiə zamanı törədilməsi; 6) cinayətin törədilməsi; yetkinlik yaşına çatmayanlar tərəfindən 7) cinayətin hamilə qadın tərəfindən törədilməsi; 8) səmimi peşmanlıq və ya könüllü təqsirini boynuna alma, həmçinin cinayətin açılmasına fəal kömək etmə; - Ramiz müəllim, bəs hansı halda hakim hökmü ləğv edə bilər?- Hər hansı bir hökmü ləğv edərkən xalq hakimi CPM-in 357ci maddəsinə əsaslanmalıdır.Belə ki, həmin maddədə göstərilir ki; 1) iş üzrə aparılmış təhqiqatın, ibtidai istintaqın və ya məhkəmə istintaqının birtərəfli və ya yarımçıq olması halda; 2) məhkəmənin hökmdə şərh olunan nəticələri işin fatkik hallarına uyğun gəlmədikdə; 3) cinayət-prossesual qanunun əhəmiyyətli dərəcədə pozulması baş verdikdə; 4) cinayət qanununun düzgün tətbiq edilməməsi zamanı; 5) məhkəmə tərəfindən təyin edilmiş cəzanın cinayətin ağırlığına və məhkumun şəxsiyyətinə uyğun olmaması halda xalq hakimi hökmü ləğv edə bilər; - Ədalət məhkəməsinin “ədalətsiz hökmü”...iş təcrübənizdə belə bir faktla heç qarşılaşmısınızmı?- İşlədiyim 37 il ərzində öz işimdə belə bir fakt olmayıb.Məhkum haqqında həmişə ədalətli hökm çıxarmışam.Bunun əksinə olaraq, iş təcrübəmdə iki faktı xüsusilə qeyd etmək istəyirəm.Daha doğrusu, sizin dediyiniz ədalətsiz hökm barəsində keçmiş Kirov (indiki Binəqədi) rayon məhkəməsi tərəfindən bir müəllimə barədə ədalətsiz hökm çıxarılmışdı.Mən həmin işlə dərindən tanış olduqdan sonra gördüm ki, müəllimə müqəssir deyil, bu işdə həm məktəb direktoru, həm də başqa vəzifəli şəxslər maraqlı tərəflərdir.Buna görə də mən bəzi təzyiqlərə baxmayaraq müəllimə barəsində ədalətli hökm çıxartdım.Kasıb bir kişinin oğlu mağaza müdirinin oğlu tərəfindən həm kobudcasına təhqir olunub, həm də döyülüb.Hakim həmin kasıb oğlan haqqında ədalətsiz hökm çıxarmışdı.Mən həmin işə yenidən baxaraq çıxarılmış ədalətsiz hökmü ləğv etdim...“Mühakimə” qəzeti, 30 sentyabr 1993-cü il.Ailənin dirəyi ata, tacı anadır Tanıtma: Məmmədov İsmayıl Məhəmməd oğlu, 1950 -ci il aprel ayının 25-də Zərdab rayonunun Qərəvəlli kəndində anadan olub.Orta məktəbdə oxuyarkən dəfələrlə rayon və respublika olimpiadlarının iştirakçısı olub.O, 1969 - cu ildə Azərbaycan Dövlət Universitetinin tarix fakültəsinə qəbul olunub.Tələbə olarkən tarix fakültəsinin tələbə elmi Şurasının fəal üzvlərindən olmuş, Moskva və Donetsk universitetlərində keçirilən elmi konfranslarda iştirak edərək fəxri fərmanlar alıb.İ.Məmmədov 1974-cü idə Azərbaycan Dövlət Univesitetinin tarix fakültəsini fəqrlənmə diplomu ilə bitirib.Orta məktəbdə işləyə-işləyə aspiranturaya qəbul imtahanlarına hazırlaşmış və 1976-cı ildə Azərbaycan Dövlət Universitetinin SSRİ tarixi kafedrasına “Vətən tarixi” ixtisası üzrə aspiranturaya daxil olub.O,1979-cu ilin dekabr ayında aspiranturanı müvəffəqiyyətlə başa vurub, həmin kafedra müəllim kimi fəaliyyətə başlayıb.Məmmədov 1983-cü ildə namizədlik dissertasisiyasını müdafiə edərək tarix elmləri namizədi alimlik dərəcəsi alıb.O, 1984 - cü ildə həmin kafedraya baş müəllim, 1988- ci ildə isə dosent seçilib.Müəllimlik fəaliyyəti ilə bərabər elmi işini davam etdirərək, 1992 - ci ildə doktorluq dissertiyasını müdafiə edərək tarix elmləri doktoru adını alıb.1994 - cü ildə isə Bakı Dövlət Universitetinin Böyük Elmi Şurası onu professor adına layiq görüb.İ.Məmmədov hazırda M.Ə.Rəsulzadə adına Bakı Dövlət Universitetinin “Türk və Qafqaz xalqları tarixi” kafedrasının professorudur.- İsmayıl müəllim, qısaca da olsa, elmi fəaliyyətiniz barədə nə deyə bilərsiniz?- Mən Universitetdə oxuduğum vaxtlardan elmi işlərlə məşğul olmuşam.Tələbəlik illərində özümü elmi işə və tədrisə həsr edəcəyimi qərarlaşdırmışdım.70- ci illərin əvvəllərindən elmi işlə məşğul oluram.Bu günə kimi namizədlik və doktorluq dissertasiyalarını müdafiə etməklə bərabər, bir sıra elmi məqalələr, monoqrafiyalar, metodik göstərişlər, dərs vəsaiti və proqramlar yazıb çap etdirmişəm.Onlardan bir neçəsinin adlarını qeyd etmək istəyirəm: “Azərbaycan fəhlə sinfinin mədəni- texniki səviyyəsi (1970-80 ci illər) “ ( BDU nəşriyyatı, 1991- ci il), “Hunlar” ( BDU nəşriyyatı, 1998-ci il, dərs vəsaiti); “Hunlar” (BDU nəşriyyatı, 1995- ci il, metodik vəsait).Bundan başqa, işlədiyim illərdə müxtəlif jurnallarda 20 dən çox elmi məqalələrim çap olunub.Hazırda türk xalqlarının qədim və orta əsrlər tarixi problemləri ilə, xüsusilə də “hunlar” mövzusu ilə məşğul oluram.Bundan əlavə, “Türk dövlətləri” adlı irihəcmli monoqrafiya üzərində işləyirəm ki, bu əsər yaxın vaxtlarda işıq üzü görəcək.Rəsulzadə adına BDUnun 80 illik yubiley olacaq.Bu münasibətlə keçiriləcək elmi konfransa ciddi hazırlaşıram.Konfransda elmi məruzə ilə çıxış edəcəyəm.Universitetin tarix fakültəsinin professoru Əsməd xanım Muxtarova 1997- ci ildə “Tarix və onun problemləri” elmi jurnalını təsis etmişdir.Mən həmin jurnalın baş redaktorunun birinci müaviniyəm.Bu jurnalda fəaliyyət göstərməklə bərabər, elmi fəaliyyətimi də davam etdirirəm.Qeyd etmək lazımdır ki, bu jurnal respublika tarixçilərinin elmi mərkəzinə çevrilmişdir.- Sizin dövrü mətbuata münasibətiniz?- Mən yalnız respublikanın rəsmi, yəni dövlət mətbuatında çıxış edirəm.İndiyə qədər rəsmi mətbuatda 50-yə qədər elmi və siyasi məqalələrlə çıxış etmişəm.Məqalələrim son dövrlərdə “Azərbaycan” və “Xalq” qəzetlərində çap olunmuşdur.Bir neçə məqaləmin adını çəkmək istəyirəm.Onlardan : “Xalq cümhuriyyəti- müstəqilliyin cücərtiləri”, (“Azərbaycan” qəzeti, 24 may 1998- ci il) “Yaddaşlardan heç nə silinmir ( “ Azərbaycan” qəzeti , 13 iyun 1998-ci il); “Xalq qurultayı xülyadır”, ( “Azərbaycan” qəzeti, 27 avqust 1998- ci il); “ SİDSUH nəyə arxalanır?” ( “Xalq” qəzeti, 13 oktyabr 1998-ci il); Prezident seçkilərində Heydər Əliyevin qələbəsi Azərbaycanın gələcəyinin qələbəsidir” ( “Azərbaycan” qəzeti, 6 noyabr 1998- ci il) və s.Bu məqalələrdə Azərbaycan Demokratik Respublikasının 80 illiyi, Qurtuluş günü, müxalifətin pozuculuq fəaliyyəti, prezident seçkilərində Heydər Əliyevin qələbəsi və s.məsələlər işıqlandırılmışdır.1998-ci ildə Azərbaycan xalqı Heydər Əliyevin 75 illik yubileyini qeyd etdi.Mən də bu məsələ ilə əlaqədar qəzet və jurnallarda çıxış etmişəm.Məsələn, “Dövlət və hüquq” jurnalında(1998-ci il № 1) “Türk dünyasının böyük oğlu” adlı məqaləsi ilə çıxış etmişəm.Respublikada hazırda qəzet bolluğudur.Kim istəyir, özü üçün qəzet açır.Elə qəzetlər var ki, adını “ müstəqil” qoyub.Belə ağır gündə xalqın yaxşı oğullarına qara yaxaraq ara qarışdırmaqla məşğul olurlar.Bu qəzetlər ziyalıları üz-üzə qoyaraq ictimaiyyətdə yalnış rəy yaradırlar.Belə qəzetlərin olmasındansa, olmaması yaxşıdır.Müstəqil qəzetlərdən “Ziyalı” qəzetini xeyirxah və əsl ziyalı qəzeti kimi qeyd etmək istərdim.Bu qəzet öz nüfuzunu qoruyub saxlamağı bacarır.- Bir ziyalı və elm adamı kimi necə oldu ki, Məkkəyə Həcc ziyarətinə getdiniz?Bu sizin arzunuz olub, yoxsa bu hiss, istək sonradan yaranıb?- Bu arzu, istək, hiss kökdən gəlir.Bizim Qərəvəlli kəndi Zərdabın seçilən kəndlərindəndir.Qərəvəlli sakinləri özlərinin xeyirxahlığı, safqəlbliyi, dini etiqadları ilə seçilirlər.Mənim babalarım məhşur seyid Mir Abdulla ağa və Mir Səftər ağadır.Uşaqlığım onların yanında keçib.Onların elm, din haqqında ibrətamiz söhbətləri məni həmişə özünə məftun edər, sanki sehrləyirdi.Dünyadakı, səmadakı hər şeyin, hər hadisənin birbirini tamamladığını təəccüblə müşahidə edər, Allahın varlığına möhkəm inam yaranırdı.Bu inam, bu əqidə mənim təhsildəki nailiyyətlərimə də böyük təsir göstərirdi.Elmi zirvələri fəth etməyimə baxmayaraq, yenə də özümü hardasa yarımçıq hesab edirdim.Sovetlər birliyi dağılandan sonra sərhədlər açıldı və məni daim sehrləyən,özünə cəlb edən ziyarətlərə getməyimə imkan yarandı.Mənə elə gəlir ki, bu ziyarətə daxilən hazır olan insanları Allah özü çağırır.Yəni bu hər kəsin istəyi ilə deyil, gərək Allah qismət edə.Bir dəfə mənə çox yaxın olan bir dostum belə bir sual verdi ki, bu qədər titulların var, heç bilmirəm sənə necə müraciət edim?Cavab verdim ki, bu adların hər biri gərgin, fizikimənəvi zəhmətin nəticəsi olduğu üçün mənə çox əzizdir.Lakin ən ümdə olanı budur- Hacı İsmayıl.Mən bu adla fəxr edirəm.Bundan özümçün böyük qürur duyuram.Babam 1915- ci ildə ziyarətə gedib, geri qayıtmayıb.Onu camaat “Ocaq” kimi qəbul edib, qəbrini ziyarətgaha çeviriblər.Kəndimizin əhalisi yığılıb kənddə böyük bir məscid binası tikiblər.Bu məsciddə əhali ibadət edir.Məscidin tikilməsinə Sibirdə yaşayan kəndin sakini Qambayev Göyüş rəhbərlik etmiş və bütün xərcini o çəkmişdir.Kəndimizin Mingəçevirdə yaşayan cavanları, xüsusilə Hacı Xanəli başda olmaqla, böyük bir məscid tikiblər və adını “Heydər məscidi” qoyublar.Bu məscid hörmətli prezidentimiz Heydər Əliyevin şərəfinə ucaldılmışdır.Yəni demək istəyirəm ki, bizim kəndimizdə dini adətənənələrə böyük hörmət vardır.Mən də bu kəndin yetirməsi kimi Bakıda yaşamağıma baxmayaraq, həmin adət- ənənələri heç vaxt yaddan çıxarmıram.Mən 1996-cı il aprel ayının 17-dən mayın 5-nə qədər Həcc ziyarətində olmuşam.Burada maraqlı bir faktı qeyd etmək istərdim.Aprelin 30- da avtobusla Məkkə şəhərindən Mədinəyə yola düşdük.Biz avtobusda keçmiş Ali Məhkəmənin sədri Abdulla İbrahimov, Canəli Əkbərov və Ağaxan Abdullayevlə bir yerdə idik.Hacı Abdulla üzünü Hacı Canəliyə və Hacı Ağaxana tutub dedi: “Nə vaxtdandır ki, operada “Leyli və Məcnunu” ifa edirsiniz.Bu da Sizin səhnədə arzuladığınız Leyli və Məcnunun vətəni.İndi buyurun, məharətinizi burada da göstərin.”Düzünü deyim ki, Mədinə şəhərinə qədər Ağaxanla Canəli muğam oxudular.Əlbəttə, bu heç vaxt yadımdan çıxmaz.Orta məktəbdə oxuyarkən həmişə Şərq ölkələrinə getməyi arzulayırdım.Axır ki, ziyarət etməklə bərabər şəhərləri gəzib, ərəblərin adətlərini də öyrəndim.Ümumiyyətlə, bu ziyarət mənim həyatımda böyük dönüş yaratdı.- Hacı kimi hansı xeyirxah işlər görmüsünüz?- Həzrət Əlinin (ə) belə bir kəlamı var: “Hər bir insanın qiyməti onun etdiyi yaxşılıqlarla ölçülür”.Mən bu kəlamı özüm üçün şüar etmişəm.Hər gün Həzrət Əlinin (ə) sözlərini ürəyimdən keçirirəm.Kim harda nə çətinliyə düşsə, nə imkanım olsa köməklik edirəm ( həm mənəvi, həm də maddi).Kəndimizin qəbiristanlığı kənddən iki kilometr aralıda yerləşir.Həmin qəbiristanlığa getmək üçün əhali çox əziyyət çəkirdi.Hətta, qış aylarında ora traktorla güclə getmək olurdu.Qardaşlarım Sibirdə işləyirdilər, onların imkanları yaxşı idi.Mən onları çağırdım, məsləhətləşdik.Böyük xərclə kənddən qəbiristanlığa iki kilometrlik asfalt yol çəkdik.İndi camaat həmin yolla rahat gedib- gəlir, bizim də atamıza rəhmət oxuyurlar.Həcc ziyarətinə gedən bir neçə Quran oxuyan şəxslərə kömək etmişəm.Hər il ziyarətə gedənlərə maddi cəhətdən köməklik edirəm.Hazırda heç imkanı olmayanlarda da tez- tez kömək əlimi uzadıram.Mənim özümə də Sibirdə işləyən qardaşlarım köməklik edir.Mən gördüyüm işləri onların hesabına edirəm.Ümumiyyətlə, xeyirxahlıq əməllərindən nə qədər ki, canım sağdır əl çəkməyəcəm.- Professor, eşitdiyimə görə siz Azərbaycan Beynəlxalq Universitetində işləmisiniz.Bu universitetin yaranmasında sizin də rolunuz olub?Bu barədə nə deyə bilərsiniz?- Əvvəla qeyd etmək lazımdır ki, bu ali məktəb hörmətli prezidentimiz Heydər Əliyev cənablarının xeyir- duası ilə 1997- ci il oktyabrın 11- də dövlət qeydiyyatından keçmişdir.ABU-nun təsisçisi və rektoru professor Elşad Abdullayevdir.İxtisasca hüquqşünas olan E.Abdullayev çox bacarıqlı və təşkilatçı bir ziyalıdır.O, təkcə Respublikamızda deyil, həm də respublikadan kənarda güclü hüquqşünas kimi tanınır.O, millətini sevən və onun qeyrətini çəkən adamdır.Elşad müəllim Moskvada aspiranturada oxuyarkən ermənilərin liderlərindən olan Şahnazarovla heç nədən çəkinmədən tez-tez mübahisələr edərdi.Bu mübahisələrdən o həmişə qalib çıxardı.Elşad təhsili sevən və canyandıran adamdır.Onunla uzun müddət həqiqi dost olumuşuq.Mən onun təhsilə münasibərini hamıdan yaxşı bilirəm, ona görə onu istəyən və istəməyənlərin yanında həmişə deyərdim ki, Elşad müəllimdən yaxşı rektor olar.Istəməyənlər deyirdilər: “Niyə?” Mən cavab verirdim ki, o, savadlı hüquqşünasdır.Moskvada oxuyub, cavan olmasına baxmayaraq, təcrübəsi çoxdur, təhsili yaxşı bilir.Bu cavablara görə onu istəməyənlər məndən də inciyirdilər.Onlar istəməsələr də, bu təbliğatı apardım və onları psixoloji cəhətdən Elşad müəllimin rektor olmasına hazırladım.Hətta, bir dəfə ABU-nun işi ilə əlaqədar mənim maşınımda avtomobil qəzasına düşdük.Qəza o qədər güclü oldu ki, hər ikimizin dili bir neçə dəqiqə açılmadı.Sonra biz ayıldıq və birbirimizi qucaqladıq- öpüşdük ki, şükür Allaha bu qəzadan salamat çıxdıq.Bu qəzadan bizi Allah saxladı.Düzdür, mən yaralandım, 2 ay qolum və qabırğalarım gipsdə qaldı.Ancaq qolumda olan sınıq yeri indi də hərdən bir mənə əziyyət verir.Belə qorxulu hallar çox olub.Hazırda universitetdə çalışanlar hesab edirlər ki, bu ali məktəb göydən düşüb, onlar da gəlib hazırında işləyirlər.Belə deyil, Elşad müəllim bu məktəbi yaradılmasında can qoyub, dəfələrlə ölümlə üzləşib və mən də həmişə onun yanında olmuşam.1997-ci ilin sentyabr ayının əvvəlləri idi .Elşad müəllim mənə dedi: “Hacı, gedək.Sənin maşınında gedəndə işlərimiz yaxşı gedir, ayağın yüngüldür.Səninlə hara gedirəmsə, işlərim tez həll olur”.Gəldik Elmlər Akademiyasına.Akademiyanın prezidenti Fərəməz Maqsudovun yanına.O, içəri keçdi, mən isə gözlədim.Fərəməz müəllimlə söhbətdən sonra gəldi ki, bəs ali məktəbin adını dəyişdirmək lazımdır.O, mənə dedi ki, Hacı başını işə sal, universitetin adını qoyaq.Maşında geri qayıdarkən mən dörd ad təklif etdim və “Azərbaycan Beynəlxalq Universiteti” adının üstündə dayandım.Yoldaşlarla müzakirədən sonra bu ad qəbul olundu.Həyat göstərir ki, ad qoymaq məsələsində biz səhv etməmişik.Başqa bir misal da çəkim.Bu ali məktəbin daimi binası yox idi.Şəhərin müxtəlif ərazilərinə səpələnmişdi.Biz bina axtarırdıq.1996-cı ilin yayında tikinti nazirliyinə, bir qohumumun yanına getmişdim.Ordan-burdan danışaq.Ondan bina soruşdum.Qohumum nazirin köməkçisinə müraciət etdi.O, bizə 7-ci mikrorayonun axırını- indiki ABU yerləşən binanı məsləhət gördü.Elşad müəllimlə gedib baxdıq.O, buranın uzaq olduğunu bilirdi və dedi ki, fikirləşərik.1996- cı ilin sentyabrında bu binaya köçməyi qərara aldıq.Binanın təmirinin təşkil olunmasında şəxsən iştirak etdim.ABU- nun yaranması prosesi belə başladı.Nə isə, belə misallardan çox çəkmək olar.Qayıdaq Elşad müəllimin fəaliyyətinə.Hazırda onun təhsil sistemində uğurları göz qabağındadır, tərifləməyə ehtiyac yoxdur.Qısa müddətdə ABU-nu yaratmaq və qabaqcıl ali məktəbə çevirmək hər oğulun işi deyil.Elşad müəllimin uğurları və gördüyü işlər çoxdur.Onları saymaqla qurtaran deyil.Elşad müəllim heç bir cəmiyyətin üzvü deyil.O, yalnız Yeni Azərbaycan Partiyasının (YAP) üzvüdür.Biz ikimiz bir gündə, eyni saatda bu partiyaya üzv qəbul olunmuşuq.O, “Azərbaycan beynəlxalq aləmdə” çoxcildlik kitabın müəllifidir.Bu kitabı yazmağa başlayarkən (1996- cı ildə) ona ilk xeyirdua verənlərdən biri mən olmuşam.O, həm də “Dövlət və hüquq” jurnalının yaradıcısıdır.Elşad müəllim dövlət qəzetlərində, xüsusilə, “Azərbaycan” və “Xalq” da Azərbaycanın dövlət müstəqilliyi haqqında onlarla məqalə çap etdirmişdir.Bəzi xırda qəzetlər Elşad müəllim və mənim haqqımda böhtan dolu yazılar çap ediblər.Bu böhtanlar qatığa qara demək kimi bir şeydir.Böhtançılara üzümü tutub deyirəm ki, yalan ayaq tutar, ancaq yeriməz.Elşad müəllimə nə vaxtsa sözüm olubsa, üzünə demişəm və birlikdə müzakirə etmişik, düzgün qərar çıxarmışıq.Elşad müəllimə kimin sözü varsa, kişi kimi getsin üzünə desin, mənim adımdan istifadə etməsin.Kşiliyi, qeyrəti çatmırsa, onun öz işidir.Qəzetlərə məsləhətim budur ki, falktları araşdırsınlar, sonra yazsınlar.Elşad müəllim və mən mövqeyimizi çoxdan bildirmişik.Biz yalnız Azərbaycan Respublikasının prezidenti H.Əliyev cənablarına və respublikanın dövlət müstəqilliyinə xidmət edirik.Elşad müəllimlə biz uzun müddət həqiqi dost olmuşuq və bütün gücümüzü ABU-nun yaranmasına sərf etmişik.Bu ali məktəbin ilk rektoru E.Abdullayev, ilk prorektoru mən olmuşam.Bunu heç kim inkar edə bilməz.Mən yenə də ADU-da olan müvəffəqiyyətlərə ürəkdən sevinirəm.Çünki başqalarından fərqli olaraq, bu universitet mənə çox doğmadır.Necə deyərlər, ABU- nun yolunda can qoymuşam.- Bu gün Sizi bir Hacı, həm də bir ziyalı kimi daha çox narahat edən nədir?- Əlbəttə ki, Qarabağ məsələsidir.Bu bizim xalqın yaralı yeridir.Mən bir ziyalı kimi gecə-gündüz bu məsələ ətrafında düşünürəm.Bir Hacı kimi isə hər namaz üstündə əlimi Xudanın dərgahına qaldırıb ondan sülh, əmin- amanlıq diləyirəm ki, yurdundan-yuvasından didərgin düşən qardaşbacılarımız teziklə öz yerlərinə qayıtsınlar.- Bugünkü gənclərin münasibətiniz necədir?mənəviyyatındakı dəyişikliklərə - Məşhur tarixçi A.Bakıxanovun belə bir kəlamı var: “Ən böyük var-dövlət elm və bilikdir, var-dövləti itirmək olar.Amma elm və bilik həmişə səninlə olur”.Mən hər gün bu sözləri xatırlayıram və gənclərə elmli, bilikli, səbrli olmağı məsləhət görürəm.- Hazırki şəraitdə müəllim-tələbə münasibətləri və “Pulunu ver, oxu” prinsipinə necə baxırsınız?- “Pulunu ver, oxu” prinsipini hər sahəyə şamil etmək olmaz.Bazar iqtisadiyyatına keçid dövründə təhsilin də özünəməxsus problemləri çoxdur desək, yanılmarıq.Köhnə cəmiyyəti ləğv edib, təzə cəmiyyəti bir anda yaratmaq qeyri- mümkündür.Bunun üçün zahiri dəyişiklik yox, daxili inkişaf lazımdır.Cəmiyyət özü inkişaf etməlidir, özü də şüurlu şəkildə.Təhsil üçün çoxsahəli imkanlar açılıb.Bildiyimiz kimi indi həm pullu, həm də pulsuz təhsil sistemi mövcuddur.Mənə elə gəlir ki, təhsilin bütün formalarında başlıca meyar bilik olmalıdır.Hər bir sahənin özünün xüsusi istedadları olur.Onun pula heç dəxli var?Pul ilə hər hansı bir sənəti, bəlkə də öyrənmək olar.Məsələn, zərgərliyi, öyrənmək olar.Bəlkə, memar da olmaq olar.Amma rəssam olmaq çətindir.Pul ilə hər hansı bir musiqi alətində çalmağı öyrənmək olar, amma bir bəstəkar olmaq mümkün deyil.Pul ilə bəlkə bir ortabab diş texniki olmaq mümkündür.Amma bacarıqlı bir cərrah-əsla!Müəllim- tələbə münasibətlərinə biganə deyiləm.Onlar ataoğul qədər səmimi, böyük-kiçik qədər pərdəli olmalıdır.- Hacı, ailəniz haqqında nə deyə bilərsiniz?- Yoldaşım ingilis dili müəlliməsidir.Fərəh, Gülnar, Lalə.“Qız uşaqlarına xüsusi diqqət, xüsusi qayğı lazımdır” deyən xanımım işləmədi.Bütün qüvvəsini onların təlim- tərbiyəsinə həsr edir.Fərəh II-ci sinifdə oxuyur.Həkim olmaq istəyir.Gülnar hüquqşünas, Lalə isə anası kimi dilçi olmaq arzusundadır.Onu da qeyd edim ki, Xanımım və iki qızım Həcc ziyarətində olub.Böyük qızım isə Kərbala və Məşhəd şəhərlərində ziyarətdə olub.- Sizcə, ailədə böyük- kiçik yeri necə olmalıdır?- Ailəmdən çox razıyam.Həyat yoldaşımın həssaslığı, qayğıkeşliyi, övladlarımın məhəbbəti məni çox məmnun edir.Ailədə səmimiyyət, mehribançılıq olmalıdır.Dostluq vacib olsa da, hər şeyin fövqündə böyük- kiçik yeri durur.Böyüyə hörmət vacibdir.Ailənin dirəyi ata, tacı anadır.Ata ailənin ağsaqqalı, rəisidir.- Hacı, maraqlı söhbətə görə çox sağ olun.- Bizi də yada saldığınıza görə Sizə dərin minnətdarlığımı bildirirəm, Camal müəllim.Bakı, 20 oktyabr 1999- cu il.Bu bir an idi və mən də həmin an manevr etməyə məcbur oldum (Müsahibimiz Sabunçu Rayon Xalq Məhkəməsinin sədri Oqtay Bayramovdur.) Tanıtma: ADU- nun hüquq fakültəsini bitirib, Sumqayıt Şəhər Prokurorluğundamüstəntiq kimi fəaliyyətə başlayıb.1965 -1973-cü illərdə Bakı şəhərinin müxtəlif rayon prokurorluğunda müstəntiq, 1973 -1977- ci illərdə Respublika Prokuroru yanında mühüm işlər üzrə müstəntiq, 1977-1981-ci illərdə isə Naxçıvan Muxtar Respublikasının Şərur Rayon Prokuroru işləyib.1981-ci ildən Suraxanı Rayon Xalq Məhkəməsinin sədri, 1990 - cı ildən isə Sabunçu Rayon Xalq Məhkəməsinin sədridir.- Oqtay müəllim, Siz həm də hakimlərin İxtisas Kollegiyasının sədrisiniz.Sədr olduğunuz bu kollegiya hansı səlahiyyətlərə malikdir və nə vaxtdan fəaliyyət göstərir?- Bakı şəhər məhkəməsinin sədrini, Azərbaycan Ali Məhkəməsinin üzvlərini, Naxçıvan Muxtar Respublikası Ali Məhkəməsinin üzvlərini çıxmaq şərtilə qalan bütün şəhər və rayon xalq hakimliyinə namizədlər rəy verilməsi İxtisas Kollegiyasının səlahiyyətinə daxildir.Heç bir xalq hakimi bu kollegiyanın rəyi olmadan vaxtından əvvəl geri çağrıla bilməz.İxtisas Kollegiyasının 11 üzvü var.Hamısı təcrübəli hakimlərdir.Onların dördü yuxarı şəhər məhkəmə instansiyalarının üzvləri, qalanları isə ayrı-ayrı rayonların məhkəmə sədrləridir.Onların hamısı 2-ci dərəcəli hüquqşünaslardır.Bu kollegiya 1990-cı ildən fəaliyyət göstərir.Açığını deyim ki, İxtisas Kollegiyası son illərə qədər yalnız formal olaraq rəy verməklə məşğul idi.Ancaq son vaxtlar İxtisas Kollegiyası tərəfindən xalq hakimlərinin işinə nəzarət daha da gücləndirildi.Bundan sonra qanunu qəsdən pozan bir neçə rayon və şəhər xalq hakimlərinin vaxtından əvvəl geri çağrılması məsələsinə kollegiyada baxıldı.- Rayon xalq hakimləri tərəfindən çıxarılan qərar və qətnamələr yuxarı məhkəmə instansiyaları tərəfindən ləğv edilir.İşi geri qayıtmış, qərar və qətnamələri ləğv edilən hakim barəsində nə tədbir görürsünüz?- Hər hansı işi yuxarı instansiyalar tərəfindən geri qayıtmış xalq hakiminə cəza vermək düzgün olmaz.Əgər hakimin çıxardığı qərar və qətnamələri həddindən artıq, yəni çoxlu sayda yuxarı məhkəmə instansiyaları tərəfindən ləğv olunubsa, belə olan halda həmin hakimə cəza tədbirləri olaraq kollegiya tərəfindən xəbərdarlıq və ya töhmət verilir.Son həddə isə əgər hakim baxdığı işlərdə qəsdən qanunun tələblərini pozubsa, həmin xalq hakimini geri çağırmaq məsələsinə İxtisas Kollegiyasında baxılır.- İndiyə kimi İxtisas Kollegiyası hansı xalq hakimlərinin vaxtından əvvəl geri çağırılması məsələsinə baxmış və onlar barəsidə rəy vermişdir?- Abşeron Rayon Xalq Məhkəməsinin sədrini və hakimini, Qazax Rayon Xalq Məhkəməsinin sədrini, Sumqayıt Şəhər Məhkəməsinin sədrini, Bakı Şəhər Xətai Rayon Xalq Məhkəməsi sədrinin baxdığı işlərdə qəsdən qanunun tələblərini pozduqlarına görə həmin hakimlərin vaxtından əvvəl geri çağırılması məsələsinə baxılmışdır.Həmin Xalq hakimləri kollegiyaya dəvət olunmalarına baxmayaraq, iclasa gəlməkdən boyun qaçırdılar.-Belə olan halda, iştirakı olmadan İxtisas Kollegiyası Xalq hakiminin məsələsinə baxa bilərmi?Çünki hakimlərə biz qabaqcadan kollegiyaya gəlmələri barədə rəsmi göndəriş veririk.Məsələn, Abşeron Rayon Xalq Məhkəməsinin sədrinə və Xalq hakiminə kollegiyaya gəlmələri barədə dəfələrlə xəbərdarlıq etməyimizə baxmayaraq, onlar kollegiyaya gəlməkdən qəsdən boyun qaçırdılar və biz də onların iştirakı olmadan geri çağrılma məsələsinə baxdıq.Yuxarıda adlarını çəkdiyim rayon xalq məhkəmə sədrləri də kollegiya iclasına gəlmədilər.Bu elə həmin hakimlərin özünün həm qanunlara, həm də kollegiya üzvlərinə olan hörmətsizliyini göstərirdi.- Cənab sədr, əvvəllər müstəqil fəaliyyət göstərə bilməyən məhkəmə sisteminə indi yuxarılardan təzyiq olunurmu?Başqa sözlə, hakimlər müstəqil fəaliyyətə başlayandan sonra hakimlərin çıxardığı qərar və qətnamələrdə vətəndaş prinsipliyi necədir?Ədalət məhkəməsi yerindədir və ya əksinə?- Mən sizinlə tamamilə hərtərəfli razıyam.Əvvəla, hakim hərtərəfli inkişaf etmiş, geniş dünyagörüşünə malik olan “bişmiş adam” olmalıdır.Hakimlik həm məsuliyyətli, həm də çox ağır işdir.Təsəvvürünüzə gətirin ki, hakim hökmü Azərbaycan Respublikası adından, Azərbaycan dövləti adından oxuyur.Bunun özünün nə dərəcədə ağır və məsuliyyətli bir iş olduğu buradan görünür.Əgər məhkəmə zalından hər hansı bir şəxs narazı gedirsə, o hakimdən deyil, dövlətdən və dövlətin qanunundan narazı gedir.Hakim burada özünü yox, dövlətin mənafeyini, onun vətəndaşlarının hüquqlarını qoruyan konstitusiyanı müdafiə etməlidir.Bəzən hakim üçün qəbahətli iş ola bilməz.Əgər hakim qanunun mahiyyətini düzgün başa düşüb, onu düzgün şəhr edə bilməyibsə, burada elə də qorxulu bir şey yoxdur.Çünki hakim tərəfindən buraxılan səhvi yuxarı məhkəmə instansiyası təkrar baxışda düzəldir.Məhkəmə açıq prosesdir, vay o gündən, hakim vətəndaşların gözü qarşısında qanunun tələblərini qəsdən pozsun, bax, bundan dəhşətli şey ola bilməz.Belə hakimlərə cəmiyyətdə yer olmamalıdır.Mənim fikrimcə, hakim əvvəlcə müstəntiq işləməlidir, çünki ən böyük səhv hakimlər tərəfindən məhkəmə istintaqı zamanı buraxılır.Məhkəmə istintaqından hakim baxdığı işin bütün mahiyyətini açmalı, ən xırda detallar belə onun fikrindən yayınmamalıdır.Qaldı ki, hakimlərin müstəqil fəaliyyət göstərmək məsələsinə, onu deyim ki, bəli, bu gün hakimlər müstəqil işləyə bilirlər.Açıq şəkildə indi hakimlərə heç kim təzyiq göstərə bilmir.Vicdanı olan xalq hakimi heç bir təzyiqdən və heç nədən qorxub çəkinmir.Bizim nazir həmişə deyir: “Qanuna əməl et, çalış öz işində qanunu rəhbər tut!Bəzən hakimin qanuni işini də ləğv edirlər.Bundan ötrü qanunu rəhbər tutan hakimə heç nə deməzlər.” Hakim bütün şəxsi prinsiplərdən uzaq olmalı, yalnız qanunun keşikçisi kimi çıxış etməlidir.- Oqtay müəllim, xalq hakimi işlədiyiniz müddətdə elə an olubmu ki, hər hansı şəxs barəsində çıxardığınız hökmdən özünüz daxilən razı qalmayasınız?- Mən hələ ilk dəfə təyinatımı Sumqayıt Şəhər Prokurorluğuna alanda ticarətdə mühasib işləyən bir qadının istintaq işini mənə tapşırdılar.Mən əməlində cinayət tərkibi olduğuna görə həmin qadını müvəqqəti həbsə almışdım, amma həmin gün inanırsınız ki, evə gələndən sonra öz-özümə ağladım.Sonradan şəhər prokuroru İ.Əliyev mənimlə məsləhətləşdi ki, uşağı olduğu üçün qadını buraxaq.Əlbəttə, prokurorun bu sahədə iş təcrübəsi çox idi.Mənimsə bu cür hərəkət etməyim çox güman ki, cavanlıqdan irəli gəlmişdi.Məhkəmə işində isə tamam başqadır.Belə baxırsan, görürsən ki, müttəhimlər kürsüsündə dayanan qatı cinayətkardır, cəzasını da hökmən almalıdır.Digər tərəfdən baxırsan ki, ailəlidir, körpə uşaqları var, anası, atası zalda əyləşib, göz yaşı axıdırlar.Bax, hakim üçün ən çətin an budur.Bu zaman hamının gözü səndə olur.Mən hmişə deyirəm ki, hakim qanunu vətəndaşın xeyrinə bir balaca poza bilər.Məsələn, 5 il azadlıqdan məhrum etməklə, 3 il azadlıqdan məhrum etmək arasında elə böyük də fərq yoxdur.Yəni məhkumun tərbiyə olunmasında 2 il müəyyən rol oynayacaqmı ki, bu şəxs tərbiyələnsin?Bunanla əlaqədar bir misal gətirmək istəyirəm.Suraxanı Rayon Xalq Məhkəməsində işləyən vaxt bir nəfər sərxoş halda xuliqanlıq etmişdi.Ailəli idi, xırda uşağı da var idi.Məhkəmə istintaqı sona çatıb, mən iclasçılarla zaldan çıxıb müşavirə otağına gedəndə bir kiçik uşaq mənim pencəyimin ətəyindən tutub dedi: “Əmi, əmi, atama kömək eləyin”.İnanın ki, uşağın bu hərəkətindən ürəyim yaman kövrəldi.Uşaq yaddaşı da çox möhkəm olur.Bundan sonra mən fikrimi dəyişdim.O adama qanunla həbslə əlaqədar cəza verilməliydi, ancaq mən ona məcburi əmək verdim.Məhkəmə qurtarandan sonra bunu yalnız uşağın xatirinə görə dəyişdiyimi onun zalda oturmuş qohum-əqrəbasına da bəyan etdim.Düzü, deyə bilərəm ki, hər uşağın xatirinə qanunu pozmaq da düzgün hal sayıla bilməz.Ancaq bu, bir an idi və mən də həmin an manevr etməyə məcbur oldum.Mən həm də o, uşağın xatirində ədalət məhkəməsi haqqında xoş təəssürat yaratmaq fikri ilə bu addımı atdım.- Oqtay müəllim, xalq hakimi tərəfindən çıxarılan hansı hökmü ədalətsiz hesab edirsiniz?- Ən ədalətsiz hökm odur ki, qanunun bütün tələblərini pozaraq günahı, təqsiri olmayan adama cəza verəsən.Məhkəmə istintaqında hakim ədalət naminə işin bütün mahiyyətini açmağa çalışmalıdır.Hakim prinsipial olmalıdır.Əgər işdə bəraət veriləsi hal mümkündürsə, hakim bəraət verməlidir.Bu, əvvəllər çox çətin idi.Hakim baxdığı işdə bəraət vermək mümkün olduğu halda belə bəraət verə bilməzdi.Indi isə bəraət verməyə cəsarət artıb.- Oqtay müəllim, səhv etmirəmsə, Siz adam öldürmüş yaşlı bir kişiyə bəraət verib, birbaşa məhkəmə zalından buraxmısınız.Bu barədə nə deyə bilərsiniz?- Bəli, mən belə bir riskə getmişəm.Çünki o kişi 13 yaşlı qızının namusuna toxunmuş adamı öldürmüşdü.Həm də qız namusunun ləkələndiyinə dözməmiş, özünü yandırmışdı.Düzünü deyim ki, mənim çıxardığım bu hökmdən yuxarı instansiyalarda razı qalmamışdılar.Amma bu hökmümdən ictimaiyyət xeyli razı qalmışdı və bu barədə mənə çoxlu təşəkkür məktubları da gəlmişdi...“Mühakimə” qəzeti, 03 noyabr 1994-cü il.Ekspertlər verdikləri rəylər üçün məsuliyyət daşıyırlar (Müsahibimiz Azərbaycan Elmi-Tədqiqat Məhkəmə Ekspertizası, Kriminalistika və Kriminologiya Problemləri İnstitutunun direktoru, hüquq elmləri doktoru İlham Rəhimovdur) Tanıtma: İlham Rəhimov 1951-ci ildə Tovuz rayonunda anadan olub.1975-ci ildəSank-Peterburq Universitetini bitirib.Həmin ildə Universitetin Cinayət hüququ kafedrasında aspiranturaya qəbul olunmuş, 1978-ci ildə hüquq elmləri namizədi adını almışdır.1988-ci ildə 37 yaşında Sank-Peterburqda doktorluq dissertasiyasını müdafiə edərək hüquq elmləri doktoru adını almışdır.İ.Rəhimov 1988-ci ildən ədliyyə orqanında işləyir.Evlidir, iki övladı var.- İlham müəllim, institutunuzun fəaliyyəti, habelə məhkəmə ekspertizasının təyin edilməsi və onun aparılması qaydası haqqında oxucularımıza qısaca da olsa, məlumat verməuinizi xahiş edirik.- Bizim institut ekspertizalar aparmaq sahəsində Zaqafqaziya regionunda yeganə institutdur.Bu institut cinayətkarlığa qarşı mübarizədə hüquq-mühafizə orqanlarına, eləcə də müharibə gedən zonalarda hərbi prokurorlara və dövlət gömrük komitələrinə yaxından köməklik göstərir.Təkcə bunu demək kifayətdir ki, həmin orqanların tapşırığı ilə institut yalnız 1992ci ildə 7 minədək ekspertiza keçirmişdir.İnstitutda 13 bölmə və laboratoriya fəaliyyət göstərir.Son zamanlar burada dəmir yolu texniki, psixoloji və ekoloji laboratoriyalar təşkil edilmiş, aspirantura şöbəsi yaradılmışdır.Hazırda institutda 200 nəfərə yaxın elmi işçi- əsasən mütəxəssislər, o cümlədən 1 elmlər doktoru, 15 elmlər namizədi işləyir.Ekspertizanın təyin edilməsi və aparılması qaydası qanunla - Azərbaycan Respublikası Cinayət Prosessual Məcəlləsi ilə müəyyən edilmişdir.Cinayət işi üzrə icraat aparılarkən baş verən xüsusi məsələlərə dair zəruri biliyə malik olan şəxslər ekspert ola bilərlər.Ekspertizalar təhqiqat aparan şəxsin, müstəntiqin, prokurorun və məhkəmənin qərarlarına əsasən təyin edilir.Qərar materiallarla birlikdə aidiyyati üzrə ekspertiza idarələrinə göndərilir.Ekspertiza idarələri də öz növbəsində tədqiqat apararaq rəy verir.- Hər hansı cinayət işinə obyektiv baxılması üçün təbii ki, ekspertizanın verdiyi rəy mühüm əhəmiyyət kəsb edir.Əgər məhkəməyə təqdim olunmuş ekspert rəyi şübhə doğurarsa, onda necə?..- Ekspertiza rəyi sübut növlərindən biridir.Ona məhkəmə tərəfindən qiymət verilir.Onun əsaslı olması şübhə doğurarsa, məhkəmə əlavə və ya təkrar ekspertiza təyin edə bilər.Nəhayət, məhkəmə belə nəticəyə gəlsə ki, ekspertiza rəyi əsaslı deyil, onu sübut növü kimi qəbul etməməlidir.- Məhkəmə praktikasında həm də məcburi ekspertiza təyin edilməsi halları mövcuddur.Bu ekspertizanın təyin edilməsi qanunvericilikdə hansı hallar üçün nəzərdə tutulmuşdur?- Tamamilə haqlısınız.Azərbaycan Respublikası CinayətProsessual Məcəlləsinin 73-cü maddəsinə əsasən ekspertiza təyin edilməsi aşağıdakı hallarda məcburidir: 1.Ölümün səbəblərini müəyyən etmək üçün; 2.Bədən xəsarətlərinin ağırlığını və xarakterini müəyyən etmək üçün; 3.Müttəhimin və ya şübhə edilən şəxsin anlaqlılığını, şübhə yarandıqda psixi vəziyyətini, zərurət olduqda isə onların alkoqolik, yaxud narkoman olub-olmadığını müəyyən etmək üçün; 4.Şahidin və ya zərərçəkmiş şəxsin iş üçün əhəmiyyətli olan halları düzgün qavramaq və onlar haqqında düzgün ifadə vermək qabiliyyətinə şübhə yarandığı hallarda onların psixi və ya fiziki vəziyyətini müəyyən etmək üçün; 5.Müttəhimin, şübhə edilən şəxsin və ya zərərçəkmiş şəxsin yaşı haqqında lazımi sənədlər yoxdursa və bu sənədlərin alınması mümkün deyilsə, iş üçün əhəmiyyətli olan halda onların yaşını müəyyən etmək üçün; 6.Müttəhimin iştirakı olmadan aparılmış təftişin nəticələri cinayət işinin başlanmasına əsas olarsa, müttəhimin razılaşmadığı təftiş sənədlərini yoxlamaq üçün.- Məhkəmə ekspertizasının ən geniş yayılmış növlərindən biri də kriminalistik ekspertizadır.İnstitutunuzda bu sahədə lazımi səviyyədə olan mütəxəssis kadrlar varmı?- Bu, bir həqiqətdir ki, məhkəmə-istintaq təcrübəsində kriminalistik ekspertizalardan daha geniş istifadə edilir.Kriminalistik ekspertiza dedikdə, onun ənənəvi növləri olan məhkəmə xətşünaslıq ekspertizası, sənədlərin kriminalistik ekspertizası, trasolojiballistik ekspertizalar, eləcə də materialların, maddələrin və məmulatların kriminalistik ekspertizası nəzərdə tutulur.Kriminalistik ekspertizaları digər ekspertizalardan fərqləndirən cəhət ondan ibarətdir ki, bu ekspertizaların aparılmasında kriminlistika elminin metod və üsullarından, elm və texnikanın bu sahədəki nailiyyətlərindən istifadə olunmaqla qarşıda qoyulan məsələlər həll edilir.Belə ekspertizaların aparılmasında müxtəlif ixtisaslı mütəxəssislər (hüquqsünaslar, riyaziyyatçılar, fiziklər, bioloqlar və s.) iştirak edirlər.Öz ixtisasını mükəmməl bilən ali təhsilli mütəxəssis kriminalistik- ekspert olmaq üçün hazırlıq kursları keçməli və uzun müddətli ekspert təcrübəsinə malik olmalıdır.Hazırda institutumuzda işləyən əməkdaşların əksəriyyəti böyük iş təcrübəsinə malik olan və keçmiş SSRİ- nin müxtəlif ekspertiza idarələrində təcrübə keçmiş işçilərdir.Onların içərisində öz işinin gözəl biliciləri olan yüksək ixtisaslı kriminalist- ekpertlər çoxdur.Yeri gəlmişkən, bizi ciddi narahat edən bir məsələni qeyd etmək istəyirəm.İnflyasiyanın baş alıb getdiyi bir vaxtda bizim institutda əmək haqqının səviyyəsi yüksək deyil.Bu da son zamanlar bir sıra yüksək ixtisaslı ekspert kadrlarının daha çox əmək haqqı verilən digər idarələrə işə getməsinə səbəb olur.Hesab edirəm ki, belə halların qarşısı alınmalıdır.Əks təqdirdə, biz dəyərli mütəxəssislərimizi itirməli olacağıq.- İndi respublikamız özünün ən gərgin və çətin günlərini yaşayır.Belə bir dövrdə ekspertlərin də işində müəyyən çətinliklərin yaranması təbiidir.Sizcə, belə bir şəraitdə hər hansı ekspert rəyinə təsir edə bilən maraqlı tərəflər olubmu?Əgər olubsa, bu ekspertin verdiyi rəydə öz əksini tapa bilirmi?- Məlum olduğu kimi, ekspertlər cəmiyyətdən təcrid olunmuş vəziyyətdə yaşamırlar.Ekspert rəyinə təsir etmək istəyən maraqlı adamlar da tapılır.Lakin biz belə hallara yol vermirik.Əvvəla, ekspertlər verdikləri rəylər üçün məsuliyyət daşıyan və bu məsuliyyəti yaxşı başa düşürlər.Digər tərəfdən, müdiriyyət onların fəaliyyətinə nəzarət edib və obyektiv rəy vermələri üçün şərait yaradır.- Məhkəmə prosesində ekspertizanın verdiyi rəyin “ əsassızlığına” və ya onun doğruluğuna “şübhə” yarandığı halda məhkəmə həmin ekspert haqqında hansı qəti imkan tədbirini seçə bilər?- Ekspert bilə-bilə yalan rəy vermək üstündə Azərbaycan Respublikası Cinayət- Prossesual Məcəlləsinin 179-cu maddəsi üzrə məsuliyyət daşıyır.Məhkəmə prosesində belə hal müşayiət edilərsə, məhkəmə ekspert haqqında həmin maddə ilə cinayət işi başlaya və qanunla nəzərdə tutulan hər hansı bir qəti imkan tədbirini seçə bilər.- Ekspert işi aparakən qanuni və şəxsi səlahiyyətlərə malik ola bilər?- Ekspertin vəzifələri və hüquqları da qanunla- Azərbaycan Respublikası Cinayət- Prosessual Məcəlləsinin 75-ci maddəsi ilə müəyyən edilmişdir.Orada göstərilir: Ekspert, qarşısında qoyulan məsələlərə dair rəy verməlidir.Ekspert, ekspertiza predmetinə aid olan cinayət işinin bütün materialları ilə tanış olmağa və rəy vermək üçün zəruri olan yeni materialların tələb olunması haqqında təhqiqat aparan şəxs, müstəntiq və məhkəmə qarşısında vəsatət verməyə, dindirmə və s.istintaq hərəkətlərinin aparılması zamanı iştirak etməyə, müttəhimə və şahidlərə suallar verməyə haqlıdır.Ekspert ona verilmiş materialları rəy vermək üçün kifayət hesab etmirsə, bu barədə akt tərtib edir və qarşısına qoyulan məsələlərə cavab verməyin mümkün olmaması haqqında təhqiqat aparan şəxsə, müstəntiqə və ya məhkəməyə yazılı formada xəbər verir.Qarşısına qoyulan məsələlərə dair rəy vermək üçün zəruri biliyə malik olmadıqda da ekspert belə hərəkət edir.Qanunda başqa şəxsi səlahiyyətlər nəzərdə tutulmamışdır.- Daxili İşlər Nazirliyi sistemində də ekspertiza idarələri var.Məhkəmə Ekspertiza İnstitutu ilə bu ekspertiza idarələri arasında nə kimi uyğunluq və tabelik əlaqələri var?- Bizim institutun fəaliyyəti daha genişdir, maddi- texniki bazası daha möhkəmdir.Daxili İşlər Nazirliyi sistemindəki ekspertiza idarələrinin bizim instituta, bizim isə Daxili İşlər Nazirliyinə heç bir tabeçiliyimiz yoxdur.Lakin aparılan ekspertizalarda uyğunluq var.Hesab edirik ki, Daxili İşlər Nazrliyinin ekspertiza idarələrində ekspertizalar keçirilməsi bir tərəfdən paralelliyə gətirib çıxarır, digər tərəfdən həmin idarələrin öz iş xüsusiyyətlərinə uyğun gəlmir.Belə ki, Daxili İşlər Nazirliyinin ekspertiza xidməti əsas etibar ilə texniki fəaliyyətlə məşğul olmalı, maddi əməliyyat sübutların tapılıb götürülməsi, onların qablaşdırılması və ekspertizaya göndərmək üçün hazırlanmasında DİN-in istintaq və əməliyyat orqanlarına kömək etməlidir.- Respublikamızın bu çətin günlərində Məhkəmə Ekspertizası İnstitutu hansı problemlərlə qarşılaşıb?- Müharibə gedən zonalara xidmətlə əlaqədar işimiz xeyli çətinləşib.İşçilərin çoxunu ezamiyyətə göndərməli oluruq.İqtisadi çətinliklər şəraitində yaşadığımız üçün müasir tələblərə cavab verən yeni avadanlıqlar almaqdan ötrü pul vəsaiti əldə edə bilmirik.İnstitutun binası çox darısqaldır.Kiçik bir otaqda bəzən 5-6 nəfər işçi əyləşir.İnstitutun birinci mərtəbəsindəki otaqları bizimlə heç bir əlaqəsi olmayan təşkilatlar ələ keçiriblər.Onları köçürməklə bu problem həll etmək olar, hələlik buna nail ola bilmirik.Respublikanın ekspertiza idarələri arasında pərakəndəlik var.Belə hesab edirik ki, bu idarələr bir yerdə cəmləşdirilməlidir.Daxili İşlər Nazirliyi və Səhiyyə Nazirliyinin tabeçiliyində olan ekspertiza idarələrinin bizim institutla birləşdirilməsi üçün Prezident Aparatı qarşısında məsələ qaldırmışıq.Bu problem də hələlik həll olunmamışdır.“Mühakimə” qəzeti, 21 avqust 1993 - cü il.İnsan təbiətin səhvidirmi?TANITMA: Şirinov Şirinağa Eldar oğlu, 1948 - ci ildə Xızı rayonunda anadan olub.1973-cü ildə ADU-nun tarix fakültəsini, 1988 - ci ildə isə Polis Akademiyasını bitirib.1977-ci ildən Daxili İşlər Orqanlarında işləyir.1995-ci ildən Bakı şəhəri Baş Polis İdarəsi Kadrlar İdarəsinin rəisi vəzifəsində çalışır, polis polkovnikidir.- Şirin müəllim, hər insan həyata bir cür baxır.Sizin həyata baxış prizmanızdan tutaq ki, on il, yaxud yüz il bundan əvvəlki cəmiyyətlər necə görünür?Fikrimi bir qədər konkretləşdirmək istəyirəm.Məsələn, hazırkı cəmiyyət 1937ci ilin təkrarı olsaydı və Siz indiki vəzifənizdə çalışsaydınız, dissident olardınız, yoxsa icraçı?- Açığını deyim ki, həyata baxışım müxtəlifdir.İnsanların qəlblərindəki təbiətən paxıllığı, həmişə irəliyə can atması, sevgi məsələsində, ailə məsələsində heç bir fərq yoxdur.Çünki yüz il bundan əvvəlki insanlar da bu fikirlərlə yaşayırdılar, indi də.Dəyişən yalnız şəraitdir.O zamankı fikir və düşüncə tərzi də eyni idi, sadəcə texniki imkanlar yox idi.İnsanlar arasında müəyyən dəyişikliklər ola bilər, amma fizioloji dəyişkənlik heç zaman ola bilməz.Sualın ikinci tərəfinə səmimi cavab verirəm.Əgər həmin illərdə indiki vzifəmdə işləsəydim, sözsüz ki, icraçı olardım.Əgər bu suala hansı bir şəxs “o zaman mən dissident olardım” cavabını indiki zamanda verərsə, onun səmimiyyətinə qətiyyən inanmıram.Məsələn, mətbuat səhifələrində bəzi “siyasətçi”lərin müsahibələrini oxuyarkən, məndə istər- istəməz ikrah hissi oyanır.Bəziləri deyir ki, hələ Sovetlər dövründə Azərbaycanı xilas etmək üçün belə bir cəmiyyət yaratmışdılar, başqa birisi də hələ onuncu sinifdə oxuyarkən inqilabi baxışlarıyla fərqləndiyini israr edir.Bütün bunları riyakarcasına verilmiş cavablar adlandırıram.Bir anlığa 37-ci illəri gözümüzün önünə gətirək.O zaman nə qədər tanınmış hərbi sərkərdələr, elm və incəsənət xadimləri, din xadimləri, istehsalat qabaqcılları, şair və yazıçılar repressiyaya uğrayırdılar.Onlar elə başa düşürdülər ki, Stalinin bütün bunlardan xəbəri yoxdur.Bu Beriya və onun əlaltılarının işidir.Çünki xalqın o vaxtkı rəhbərinə böyük inamı vardı.Bax, belə bir inamla da Daxili İşlər orqanlarında işləyənlər sözsüz ki, özü də bilmədən, kor-koranə dönüb icraçı olurdular.- Şirin müəllim, Aristotelin fikrincə, insan təbiətin səhvidir.Filosofun bu fəlsəfi tapıntısında görünən və görünməyən çalarlar barədə bir fikir söyləmənizi rica edirəm.- Aristotelin dediyi hər bir sözün arxasında dərin fəlsəfi məna durur.“İnsan təbiətin səhvidir” deməklə, Aristotel insanı inkar etmir.Məncə, böyük filosof bu mənada işlədib ki, insan yaranmaqla təbiət özünə şərik qazanıb və özünün nizamlarına, dünyəvi hərəkətlərinə, onun tarazlığını pozmağa çalışan şıltaq, nadinc bir məxluq kimi başa düşülməlidir.Yəni insan böyük ciddi- cəhdlə təbiətə müdaxilə edə bilər.Bir tərəfdən də bu insanın böyüklüyünə dəlalət edir ki, bu məxluq təbiətə qarşı çıxır.İnsanı, təbiəti yaradan böyük qüvvə var.Mənim fikrimcə, daha filosof nə Allaha səhv tutmayıb, nə də bilavasitə təbiətə, sözün həqiqi mənasında “təbiətin səhvi” ona görə adlandırıb ki, gərək insanı yaradıb özünə şərik qoşmayaydı.- Yaşadığımız mərhələnin ən azı sosial- iqtisadi problemlər dövrü olduğunu hamımız etiraf edirik.Bu mərhələdə isə yeni cəmiyyət yaradan uşaqlar böyüyür.Onların yaradacağı cəmiyyət əgər bugünkü tərbiyə mexanizminə söykənirsə, hansısa optimist proqnoz verə bilərsiniz?- Elə götürək 20 il bundan əvvəlki nəsli.Düzdür, cəmiyyətdə fərqlər çox olub.O vaxt da fikirləşirlər ki, görəsən bu cəmiyyətdə böyüyən nəsil necə olacaq?O zamanlar da rüşvətxorluq vardı.1988-90 cı illərdə azadlıq hərəkatı başlayanda sübut olundu ki, bugünkü nəsil hər şeyə qadirdir.Həmin vaxtlar gənc nəsildə böyük inam vardı, onlar həmin inamla da Qarabağ uğrundakı döyüşlərə yollandılar.Amma sonradan bu inamı öldürdülər, vətənpərvərlik ruhunu gənclərdə məhv etdilər.Bütün baş verən naqisliklərə baxmayaraq, mən bu gün gələcək nəsil üçün optimist proqnoz verə bilərəm.Hələ ki, Vətənə, torpağa olan inam, məhəbbət gənc nəsildə tamamilə məhv olub, desək, çox böyük səhv etmiş olarıq.Hər halda sabaha ümidlə baxmaq lazımdır.Digər tərəfdən uşağın tərbiyəsinin bünövrəsi ailədə qurulur.Əgər ailədə tərbiyə düzgün aparılmayıbsa, sonradan cəmiyyətdə onu inkişaf etdirib həmin cəmiyyət üçün layiqli vətəndaş yetişdirilməsi absurddur.Başqa bir fikir də mövcuddur ki, uşağın tərbiyəsi təkcə ailədən deyil, həm də onu əhatə edən mikromühütdən çox asılıdır.Mən bu sual ətrafında fikrimi tamamlamaq üçün təvazökarlıqdan uzaq olsa da, bir haşiyə çıxmaq istəyirəm.1992- ci ilin mayın 8-də Kirs dağında ağır yaralandım.Güllə boyun nahiyəmdən girib ağ ciyərimi zədələyib sağ qabırğamda ilişib qalmışdı.Həkimlərin dediyinə görə, mənim sağ qalmağım möcüzə olub.İnd də bədənimdə 14-15 qəlpə var.Həmin döyüşdə biz tərəfdən 10 nəfər, ermənilər tərəfdən isə 32 nəfər itki olmuşdu.Yoldaşlarımızın xəyanəti nəticəsində biz 27 nəfərlə mühasirədən güclə çıxa bildik.Məni ağır yaralı halda Laçına, sonra isə Qubadlıya, oradan da vertolyotla Bakıya gətirdilər.Səhərisi gün eşitdim ki, Şuşa gedib.Ana Kirs var, bir də Bala Kirs.Ana Kirsdə Nail Kazımov idi.Mayın 7-də gecəykən texnikasıyla birgə, 120 nəfərlik batalyonu çəkib apardı.O yerdən ki, bizi o müdafiə edəcəkdi, həmin istiqamətdən gözləmədiyimiz halda ermənilər bizə hücum etdilər.Bu yaxınlarda onun məhkəməsi oldu, xəyanətkar layiqli cəzasını aldı.O zaman məndə böyük ümid vardı ki, o, 13-14 yaşlı uşaqların 5-6 ildən sonra qabaqlarını heç nə ala bilməz.Həmin o, böyüyən nəsil bizim intiqamımızı mütləq alacaq.Açığını deyək ki, bizə vətənpərvərlik hissi lazımi səviyyədə aşılanmayıb.Orta məktəbdə oxuyanda yadıma gəlir ki, hər hansı bir müəllim 1918-ci illərdə Azərbaycanda baş verən tarixi hadisələr barədə bizə məlumat versin.Bizə heç vaxt düşmənə nifrət hissi aşılanmayıb.Ona görə də bu günə qalmışıq.Hər halda optimist olmağa çalışaq.Hər halda bu gün böyüyən nəsil bizim səhvlərimizi təkrar etməyəcək.Bizim edə bilmədiklərimizi, bizdən asılı olmayan səbəblərə görə, gələcək nəsil edəcək.Düzdür, bizi bir az yamanlayacaq ki, bu qədər problemləri onlar üçün niyə qoymuşuq?- Jan-Jak Russo yazırdı ki, Fransanın gələcəyi fransız analarından asılıdır.Əgər Azərbaycan “ana”larıyla dünyanın bir çox ölkələrində “alver” gedirsə, onda Azərbaycanın gələcəyinin analardan asılı olduğunu iddia edə bilərikmi?- Jan-Jak Russodan qabaq analar haqqında Məhəmməd peyğəmbər (s.ə.s.) dahiyanə bir fikir deyib: “Cənnət anaların ayağı altındadır”.“Fransanın gələcəyi fransız analarından asılıdır” firkini başqa cür də demək olar.Yəni bunu təkcə Fransaya şamil etmək olmaz.Hər hansı bir dövlətin gələcəyi o dövlətdə yaşayan analardan çox asılıdır.“Analarıyla alver” ifadəsini düzgün saymıram.Əgər bir qadın ki öz bədəniylə “alverə” qurşanır, artıq bu qadın analıqdan uzaqdır.Bu, bütün millətlərdə var.Bütün cəmiyyətlərdə qadının yaxşısıda da var, pisi də.Keçid dövründə bu hallar bizdə daha qabaqcıl şəkildə özünü göstərdiyi üçün bizə təəccüblü gəlir.Bizdə ailənin təməli qan yaddaşıyla gedir.Bizim millətin özünə xas mühüm bir cəhəti var ki, ailə qurarkən əvvəlcə qızın əsil-nəcabəti barəsində məlumat toplanır.Bildiyimiz kimi, “ailə rüşeym halında dövlətdir”.Bu, Marksın fikridir.Ailənin saflığını qoruyub saxlamaq gələcək saf cəmiyyətin yaranmasını qoruyub saxlamaq deməkdir.Bu da ilk növbədə analardan asılıdır.O ki, qaldı Azərbaycan qadınlarının xarici ölkələrə getməsi, cəmiyyətdə birdən-birə baş verən sosial partlayışdan asılı oldu.Müstəqillik partlayışı cəmiyyətin daxilində gedən gizli eybəcərlikləri birdən-birə biruzə verdi.Əxlaqi- mənəvi aşınmalar bütün çılpaqlığı ilə üzə çıxdı.Çoxusu bunları iqtisadi vəziyyətlə bağlayır.Müəyyən faiz iqtisadi çətinliklə əlqədarr ola bilər.Bütünlüklə götürəndə, mən bu fikirlə razılaşmıram.Bunun da dərin kökləri var.İkinci bir tərəfdən Jan-Jak Russonun “Fransanın gələcəyi fransız analarından asılıdır” fikirini sadəcə olaraq, nəsil artımı məsələsinə görə deyib.Qabaqlar belə bir fikir səslənirdi ki, “XXI əsrdə Fransa fransızlarsız!” Bu fikir Fransanı çox narahat edir.Dünyanın bütün ölkələrindən buraya insan axını var.Gəlmələr yerli əhalini artım hesabıyla yavaş-yavaş sıxışdırıb Amerika kimi bir dövlətə çevrilib.Amerikanın milləti yoxdur.Amerikalılar orada yaşayan millətləri “Yaşasın Amerika!”, “Yaşasın Prezident!” ruhunda tərbiyə ediblər.Azərbaycanın gələcəyinə gəldikdə isə, əlbəttə, Azərbaycanın gələcəyi azərbaycanlı analardan asılıdır.Mən bir misal çəkmək istəyirəm.Vaxtilə Hacı Zeynalabdin Tağıyev Baksovetlə üzbəüz 134 saylı qızlar məktəbini tikib.Hacıya sual veriblər ki, Hacı, sənin dəyirmanın var, fabrikin var, mədənin var, bunlardan da qazanc götürüsən.Bu məktəbdə isə sən qazandıqlarını sərf edirsən.Müəllimlərin pulunu verirsən, uşaqların yeməyini verirsən, nəsə, böyük məbləğdə bu məktəbə xərc çəkirsiniz.Bunu etməkdə məqsədiniz nədir?Hacı cavab verir: “Mənim məqsədim odur ki, Azərbaycan balaları oxumaq üçün xarici dövlətlərə üz tutub gedirlər.Onlar geri qayıdanda deyirlər ki, bizim qadınlar təhsilsizdir.Ona görə də başqa əcnəbi millətlərlə ailə qururlar.Təbii ki, həmin millətdən doğulan uşaqlarda heç vaxt bizim milli təəssübkeşlik hissləri olmayacaq.Ona görə də mən bu məktəbdə balalarımız üçün gələcək həyat yoldaşları hazırlayıram”.Əlbəttə, bu dahiyanə deyilmiş bir fikirdir.Hacının başqa bir gözəl fikri var.Deyir: “ Təhsilsiz, ictimai- siyasi cəhətdən küt olan qadından olan uşaqdan cəmiyyət heç bir fayda götürə bilməz”.Bu nöqteyi- nəzərdən götürsək, indiki şəraitdə analara münasibət qənaətbəxş deyil, onlara hörmətlə yanaşılmır.Bir şeyi xüsusilə qeyd etmək istəyirəm ki, indi kəndlərimizdə artım sahəsində “qırmızı işıq” yanır.Əvvəllər hər evdə 10-12 uşaq böyüyüb boya-başa çatırdısa, indi bu 1-2 uşaqda dayanıb.Bugünkü Azərbaycan kəndi Pekinlə müqayisə oluna bilər.Çünki maddi imkansızlıq Azərbaycan kəndlisini bu günə qoyub.Təbii ki, nəsil artımı üçün hökmən qarın dolu olmalıdır.Bu gün Azərbaycanın genefondu təhlükə qarşısında olduğunu desək heç də yanılmarıq.Ancaq 10-15 əxlaqsıza görə bugünkü Azərbaycan qadınını günahlandırmaq ən böyük ədalətsizlik olardı.Bir müddətdən sonra bugünkü “bulanıq sular” durulacaq.Mən əminəm ki, respublikamız bu şətinliklərdən tezliklə xilas olacaq, milli dəyərlərimizə, milli əxlaqımıza qeyd olan neqativ hallar aradan qalxacaq.- Siz həyatınızı mərhələlərə bölmək istəsəydiniz, onu hansı prinsiplər əsasında bölərdiniz?Daha doğrusu, onu səhvlər, müvəffəqiyyətlər, yoxsa uğursuzluqar prizmasından müəyyənləşdirərdiniz?- Hər bir insanın həyatında səhvlər də olur, uğursuzluqlar da olur, müvəffəqiyyətlər də.Həyatın özünü mərhələlərə bölmək prinsipinin hər cür əleyhinəyəm.- Şirin müəllim, nə zaman səmimi, nə zaman qeyri-səmimi olursunuz?Və mənim suallarıma cavab verərkən tam səmimi olduğunuzu yəqin etdinizmi?- Həm iş zamanı kollektivə qarşı, həm də ailədə övladlarıma qarşı səmimi rəftar edirəm.İşçilərə yerli-yersiz irad tutmağı xoşlamıram.Elə işgüzar atmosferə yaratmaq lazımdır ki, hər kəsin işgörmə qabiliyyəti üzə çıxsın.Onu da deyim ki, Məhərrəm müəllim də bu prinsipi əsas götürür.Mənim bir sözüm var: “İnsan həyatda uzun müddət aktyor ola bilməz.O gec-tez əsl simasını büruzə verməlidir”.İşçilərə qarşı da bu cür münasibət bəsləyirəm.Ailədə də nə qədər səmimiyəmsə, bir o qədər də mühafizəkaram.Övladlarımdan yerdən-göyə qədər razıyam.- Sizcə, bütün hallarda vəzifə şəxsiyyəti tamamlayırmı?Və ümumiyyətlə, istefa mədəniyyətini necə başa düşürsünüz?- Məsuliyyət hiss edən adam üçün vəzifədən xalqa, cəmiyyətə xeyir verən şəxs üçün vəzifə məsuliyyət yüküdür.Şəxsi rifah üçün özü və qohum-əqrəbaları üçün vəzifədən istifadə edən şəxslə, qeyd etdiyimiz birinci şəxs arasında çox fərq var.Məsələn, vəzifəni məsuliyyət yükü hesab edən adamı vəzifədən çıxaranda toy-bayram edir, Allaha şükür edir ki, bu ağır yükdən canı qurtadı.Özü üçün, özünün şəxsi ambisiyası üçün vəzifədən bir vasitə kimi istifadə edən adamı vəzifədən çıxaranda, onu ya infarkt vurur, ya da bunu ən ağır faciə kimi qəbul edir.Şəxsən mən vəzifəyə gedən günün səhərisi vəzifədən çıxmaq üçün özümü psixoloji cəhətdən hazırlamağa başlamışam.Yəni bir aydan sonra məni vəzifədən çıxarsalar, mən bunu təbii hal kimi qəbul edim.Qaldı ki, istefa mədəniyyətinə, açığını deyim ki, əksər məmurlarımızda bu mədəniyyət yoxdur.Daha doğrusu, o səviyyəyə gəlib çatmamışıq hələ.Bir şeyi xüsusi qeyd etmək istəyirəm ki, cılız adamın vəzifəyə gəlməyi ağır faciədir.Yaxşı adamların, xalqını sevən, ona ürəkdən can yandıran adamların vəzifəyə gəlməsi isə alqışa layiqdir.- Şirin müəllim, maraqlı söhbətə görə Sizə təşəkkür edirəm.- Siz də sağ olun, Camal müəllim.Amma düzünü deyim ki, söhbətimizdə məni “ filosofluq” etməyə məcbur etdiniz.Bakı, 27 sentyabr 1999 - cu il.İ.Bəxtiyarov:“Maddi çətinliklərə görə alimlərimizin Respublikamızı tərk etməsi ürəyimi ağrıdır” Hamımız üçün əziz, doğma, müqəddəs sayılan bir peşə sahibi var.Məkan və zaman hüdudsuzluğuna malik bu uca peşənin sahibi müəllimdir.Müəllim cəmiyyyətin mizan tərəzisi, insan mənəviyyatının ölçü vahididir.İnsanlar bütün zamanlarda müəllim sözünü böyük izzət və hörmətlə dəyərləndirmişlər.Uşaqlar ayaqları yer tutub addım atandan, dili söz tutub danışan andan müəllim sözünün istisinə isinmiş, müqəddəsliyinə, ucalığına tapınmışlar.Müəllim öz şagirdlərinə təkcə bilik yox, həm də ədəb-ərkan dərsi verir, mərifət öyrədir, mədəniyyət aşılayır.Müəllim ömrü şam tək əriyib öz şagirdlərinin, tələbələrinin ömrünə qarışırmüəllim ömrü ömürlərdə yaşayır.Fərasətli öyrəncilər həmişə öz istəkli, doğma müəllimləri ilə fəxr edirlər.Bu gün mənə elmi uğurlarına sevinib, qibtə etdiyim, şəxsiyyətinə böyük hörmət bəslədiyim orta məktəb müəllimi, kimya elmləri doktoru İxtiyar Bəxtiyarovdan müsahibə götürmək şərəfi nəsib olub.TANITMA: Azərbaycan Elmlər Akademiyasının Qeyri-üzvü və Fiziki - kimya (QÜFK) İnstitutunun baş elmi işçisi, kimya elmləri doktoru İxtiyar Bəhrəm oğlu Bəxtiyarov 1949-cu ildə Ağdam şəhərində anadan olub.O, 1966- cı ildə Ağdam şəhər 5 saylı orta məktəbin XI sinfini bitirib.1972-ci ildə isə indiki N.Tusi adına Azərbaycan Dövlət Pedaqoji Universitetinin kimya fakültəsini bitirib.Bəxtiyarov 1975-ci ildə Azərbaycan EA- nın QÜFK institutunun aspiranturasına daxil olub.O, 1980- ci ildə namizədlik, 1995-ci ildə isə doktorluq dissertasiyanı müdafiə etmişdir.1988- ci ildə “Böyük elmi işçi” və “Azərbaycan Xalq Maarifi əlaçısı” adlarına layiq görülmüşdür.Azərbaycan Respublikası Prezidenti yanında Ali Attestasiya Komissiyasının 1995-ci il 4 saylı bülletenində İ.Bəxtiyarovun bu elmi məqalələri yüksək qiymətləndirilmiş və diqqətə layiq olduğu qeyd edilmişdir.O, apardığı elmi tədqiqat işlərinin nəticələrini 80 elmi əsərdə, o cümlədən, 3 kitabda, 3 müəlliflik şəhadətnaməsində əks etdirmişdir.Elmi əsərlərindən 40-ı keçmiş SSRİ məkanında və xarici ölkələrdə çap olunmuşdur.Bəxtiyarovun rəhbərliyi ilə 2 elmlər namizədi hazırlanıb.Bəxtiyarovun bir sıra Beynəlxalq Konqres və simpoziumlarda: Praqa/ Çexoslavakiya, 1985/, Moskva/1989/, Roma / İtaliya, 1990/, Bulder / ABŞ, 1991/, Genuya/ İtaliya, 1994/, Krado /İtaliya, 1994/ və s.ölkələrdə məruzə ilə çıxışlar edib.1999- cu ilin əvvəllərində İngiltərənin Kembric şəhərində yerləşən mötəbər Beynəlxalq Bioqrafiya Mərkəzi əsrin elmi nəticələrini araşdıraraq kristal kimyası sahəsində əldə etdiyi sanballı nəticələrə görə İ.B.Bəxtiyarovu XX əsrin görkəmli adamı seçmiş, eyni zamanda, “Görkəmli nailiyyət” medalı ilə təltif etmişdir.Onun bioqrafiyası Beynəlxalq Mərkəz tərəfindən müxtəlif ensiklopedik nəşrlərdə çap olunub.- İxtiyar müəllim, mən orta məktəbdə oxuyarkən Sizin məktəbimizə gəlişiniz, ümumiyyətlə, tədrisdə abı-havanı dəyişdi.Əzmkarlığınız, prinsipiallığınız, öz peşənizin vurğunu olmağınız şagird və müəllimlər arasında bir heyranlıq yaratmışdı.Sizə qədər qeyri- ixtisas müəllimləri tərəfindən tədris edilən kimya fənninə marağı artırmaq üçün məktəbimizdə kimya kabineti yaratdınız.İş təcrübəniz tez bir zamanda rayon məktəblərinə yayıldı.Yerli qəzetdə, hətta “Azərbaycan müəllimi”ndə haqqınızda geniş yazılar getdi.Necə oldu ki, birdən-birə öz doğma peşənizdən ayrılıb elmi işlə məşğul olmaq qərarına gəldiniz?- Elmi işə həvəs məndə ali məktəb illərindən yaranmışdır.Hətta, 1972- ci ildə tələbə elmi cəmiyyəti xətti ilə keçirilən ali məktəb tələbələrinin elmi konfransındakı məruzəm münsiflər heyəti tərəfindən mükafata layiq görülmüşdür.İnstitutu qurtaranda fakültənin Elmi Şurası mənə aspiranturaya qəbul olunmaq üçün zəmanət də vermişdir.1973-cü ildə həmin zəmanətlə sənədlərimi Azərbaycan EAnın QÜFK institutunun aspiranturasının qiyabi şöbəsinə vermək üçün Bakıya gəldim.Zəmanətin ancaq birinci ili yaradığını və təyinat yerində azı iki il işləməyimin məcburi olduğunu bildirib sənədlərimi götürmədilər.İnstitutda olarkən eşitdim ki, görkəmli kristalloqraf, vətəndaş alim, Azərbaycan EA- nın müxbir üzvü, professor Xudu Məmmədov da bu institutda işləyir.Özümü yoxlamaq və məsləhət üçün onun yanına getdim.O vaxta qədər Xudu müəllimi şəxsən görməmişdim.İş otağını öyrəndim.Xudu müəllim tələbələrin biri ilə söhbət edirdi.Tələbə otaqdan çıxandan sonra mən içəri daxil oldum.Özümü təqdim etdim və məqsədimi bildirdim.O, məni çox səmimi qarşıladı və kimyadan mənə bir neçə sual verdi.Mən onları cavabsız qoymadım və bildirdim: - Xudu müəllim, mən aspiranturanın qiyabi şöbəsində, kimyanın tarixinə dair bir mövzu götürüb təhsilimi davam etdirmək istəyirəm.O dedi: - Nə kimyamız var ki, onun da tarixi nə ola?Nə kimyaçı kimi kimyaçı olacaqsan, nə də tarixçi kimi tarixçi.Sənin aspiranturaya girməyin lazımdır.Xudu müəllim kənardan ona gələn məktubun konvertindən öz ev ünvanını qayçı ilə kəsib mənə verdi /onu hələ də saxlayıram/ və dedi: - Get, hazırlaş!Aspiranturaya növbəti qəbul ərəfəsində mənə məktub yazarsan.Plan üzrə yer olmasa da, əlavə yer alarıq.Bu söhbət mənim aspiranturanın əyani şöbəsində təhsilmi davam etdirmək qərarımı tam qitələşirdi.Ciddi hazırlaşmağa başladım.Elə oldu ki, hərbi xidmətə çağrıldım.Nəhayət, 1975ci ilin yaz qəbulunda sənədlərimi QÜFK institutunun aspiranturasının əyani şöbəsinə verdim.Aspiranturaya qəbul imtahanlarından yüksək bal toplamışdım.Aspirantura hazırlığıma elmi rəhbərlik məsələsində müəyyən mübahisə yaranmışdı.Elmi Şuranın qərarı ilə elmi rəhbərlərin EA-nın müxbir üzvləri, professorlar Paşa Rüstəmov və Telman Qurbanov təsdiq olundu.Mən əvvəlcə etiraz etdim.Xudu müəlim məni yanına çağırıb dedi: - Elmi Şuranın qərarının əleyhinə getmə.Bu, gələcəkdə sənin işinə əngəl törədə bilər.Mənim sənə verəcəyim elmi məsləhətlərə rəsmiyyətçilik lazım deyil.Beləliklə, aspiranturaya hazırlığımı Paşa müəllimin və Telman müəllimin rəhbərliyi ilə başa çatdırdım.Fizikikimyəvi analiz kursunu tam mənimsəyib müvəffəqiyyətlə namizədlik dissertasiyasını müdafiə etdim.Doktorluq dissertasiyasında elmi istiqamətin seçilməsində və elmi ümumiləşdirmələrin aparılmasında bilavasitə məsləhətçim Xudu müəllim olmuşdur.Layiq görüldüyüm Beynəlxalq bioqrafik titul da Xudu müəllimlə apardığım işlərə görə verilib.Mən elmi rəhbərlərin ruhları qarşısında baş əyirəm.Deyirəm ki, Paşa müəllim elmə gözümü açıbsa, Xudu müəllim ona işıq verib.- Bu günlərdə Sizin “XX əsrin görkəmli adamı” seçilməyinizi və beynəlxalq diplom və medala layiq görülməyinizi dövri mətbuatdan oxudum.Bilmək istərdik, “XX əsrin görkəmli adamı” adını almaq nə deməkdir?Ümumiyyətlə, mükafatlar, fəxri adlar insana lazımdırmı?- İngiltərənin Kembric şəhərində yerləşən Beynəlxalq Bioqrafiya Mərkəzinin məqsədi ikinci minilliyin axırında dünya elmində əldə olunmuş elmi nəticələri nəzərdən keçirtmək, stimullaşdırmaq və şöhrətli intellekt sahiblərini birbirinə tanıtmaq, onların arasında sıx əlaqə yaratmaqdan ibrətdir.Həmin mərkəz kristal kimyası sahəsində əldə etdiyim elmin nəticələrə görə məni “XX əsrin görkəmli adamı” seçmiş və “ Görkəmli nailiyyət” diplomu və “Görkəmli nailiyyət” medalı ilə təltif etmişlər.Mən bu beynəlxalq mükafata layiq görülməyim haqqında ilk xəbəri 1998- ci ilin oktyabr ayında eşitsəm də rəsmi sənədi bu ilin iyun ayında almışam.Beynəlxalq Bioqrafiya Mərkəzi “XX əsrin görkəmli adamı” adına layiq görülən görkəmli adamların bioqrafiyasının bir neçə ensiklopedik kitabda / XXVI nəşr, “Ali nəşr”və s./ çap etdirib dünyanın qabaqcıl ölkələrinə göndərir.Layiq olduğum bioqrafik titul haqqında onu da əlavə edim ki, aldığım sənədlərdə qeyd olunub: “Siz dünyanın minlərlə elm adamlarının arasından seçilmisiniz.Dünyada əks-səda doğuran elmi nəticələrinizə görə layiq görüldüyünüz bu şöhrətli bioqrafik titulla fəxr edə bilərsiniz”.Sualınız ikinci hissəsi ilə əlaqədar deyərdim ki, mükafat, fəxri adlar yalnız ona layiq olduqda stimula çevrilir.Doğrudur, elmi işçinin apardığı tədqiqatlarda gözlədiyi ilk mükafat aşkar edəcəyi həqiqətlərin özüdür.Lakin etiraf edim ki, alınan nəticəyə görə seçilmək, hansısa siyahıya düşmək arzusu insani hissdir və təbii haldır.Diqqət hamıya xoş gəlir.Yada düşməmək, unudulmaq ən azı gərəksizlik fikri doğurduğu üçün insanı incidir.- Kəndimizə kənar yerlərdən çox müəllimlər gəlib-gedir.Ancaq onların heç biri Sizin kimi yaddaqalan olmayıb.- Kəndinizə gəldiyim ilk gündən mən özümü gəldi-gedər və kənd camaatı ilə ünsiyyətdə olarkən onlara dil öyrətməyə yox, onların öz dilində danışmağa çalışdım.Kəndin adətənənələrinə hörmətlə yanaşıb xeyir-şərində fəal iştirak edirdim.Yaxşı dostlar qazanmışdım.Dilavər müəllimlə ailəvi dostluğumuz indi də davam edir.Kimyaya həvəsi olan şagirdlərlə dərsdən sonra, hətta bazar günləri əlavə məşğələlər keçirirdim və bunun müqabilində heç bir təmənna güdmürdüm.Bu da əhali tərəfindən çox yaxşı qarşılanırdı.Bir dəfə məktəbdə gənc müəllimlərdən biri ehtiyatsızlıq göstərərək Sayad arvadın oğlunun qulağını bərk dartmışdı.Sayad arvad məktəbə hücum çəkmişdi.Müəllim sinifdə girib arxadan qapını bağlamışdı.Məktəbin direktoru, müəllimlər Sayad arvadın qarşısını ala bilmirdilər.Onun məqsədi həmin müəllimə iki sillə vurmaq idi.Sayad arvad məktəbin binasına daxil olanda mən onun qarşısına çıxdım və heç bir söz demədim.Bu vaxt Dilavər müəllim dedi: - Sayad, ağdamlı müəllimdir ey!Tarverdinin dostu...Sayad arvad bir an dayandı: - Get, səni bağışlayıram İxtiyar müəllimə!- deyib geri qayıtdı.Bir müddət bu söhbət məktəbdə danışıldı.Ümumiyyətlə, Alar kəndində üç illik əmək fəaliyyətim mənim bioqrafiyama daxil olub.Kənd əhalisinin mənə və mənim onlara olan doğma münasibətim bu gün də unudulmayıb.- İxtiyar müəllim, istedad-sadəlik, təvazökarlıq və ya istedadmənəvi saflıq münasibətlərinə Siz necə baxırsınız?- Əxlaqa aid olan qədim kitabların birində oxumuşam ki, dünyada heç nə təbiət və istedad qədər sadəlik sevmir.Təkəbbür görəndə bunlardan biri- təbiət öz sirlər xəzinəsinin qapısına qırx kilid vurur, istedad isə sadəcə olaraq çəkilib gedir.Mənə elə gəlir ki, sadəlik, təvazökarlıq əsasən daxili zənginliklə, mənəvi saflıqla əlaqədardır və elmi işçilərin həyat normasıdır.Başqa sözlə, mənəvi saflıq istedad üçün daxili mühitdir.İnsanlarda təkəbbür, yekəxanalıq, lovğalıq və mənəvi zəiflik kimi daxili mənafelərin olması, onun istedadını getdikcə söndürür.Bu daxili maneələr olmadıqda isə istedad ancaq xarici maneələri aradan qaldırmağa sərf olunur və getdikcə cilalanaraq inkişaf edir.İnsanlar tutduğu mövqeyə uyğun olmayanda çox zaman bu uyğunsuzluğu təkəbbürlə, xudpəsəndliklə, örtmək istəyirlər.Bu çox uğursuz cəhddir və hədsiz bayağı görünür.Daxili zənginlik artdıqca adamlar daha sadə və təvazökar olurlar.Lakin sadəliyin, təvazökarlığın da müəyyən həddi vardır.Həddindən artıq sadəliyin, təvazökarlığın özü də müəyyən bir eqoizmdir.- Elmi mübahisələrdə alimlər arasında yaranmış fikir ayrılığı bəzən şəxsi-qərəzliyə gətirib çıxarır.Bu məsələyə münasibətinizi bilmək istərdik.- Elmdə başqa sahələrə nisbətən əsl rəqabət qarşılıqlı zənginləşmə və əməkdaşlıq üçün daha geniş imkanlar vardır.Lakin mütərəqqi mühit olmayanda, yəni elmdə istedad elm üçün yox, şəxsi şöhrət, maddi mənafe və gəlir üçün sərf olunduqdan elmi mübahisələr, elmi rəqabət ən adi mənafe çəkişmələrinə çevrilir.Elmi işçi alimdən, ziyalıdan çox işbaz məmur rolunu oynayır.Bu zaman başçısının rəyinə hörmət göstərmək, yeri gəldikdə səhvi boynuna almaq, ağıllı prinsipiallıq yadda çıxır və elmi mübahisələr zamanı fikir ayrılığı şəxsi- qərəzliyə, bəzi hallarda hətta düşmənçiliyə çevrilir.Bu da ümumi şəkildə desək, mübahisə edən tərəflərin müzakirə edilən məsələyə uyğun mədəniyyətlərinin olmamasından irəli gəlir.Mən mədəniyyət dedikdə, daha geniş davranış normalarını nəzərdə tuturam.Əgər fikir ayrılığı texniki və metodoloji səhvdən yox, məlumat azlığından əmələ gəlsəydi, bu mübahisə edənlər arasında şəxsi- qərəzlik yox, əksinə onları bir-birinə daha çox yaxınlaşdıran bir səbəb olardı.- Bəzən alimlərimiz arasında öz doğma dilini, öz xalqının mədəniyyətini bilməyənlərə də rast gəlirik.Bu adamların xalqı təmsil etməyə, onun adından danışmağa mənvi haqqı varmı?- Xalqın dilini, tarixini, mədəniyyətini bilməyən adamın xalqı, milləti təmsil etməyə, onun adından danışmağa heç bir mənəvi haqqı yoxdur.- İqtisadi çətinliklə əlaqədar respublikamızı tərk etmək məcburiyyətində qalan alimlərimizə münasibətiniz necədir?Ümumiyyətlə, son zamanlar elmə və elmi işçiyə qarşı biganə münasibətin yaranmasının səbəbi nədir?- İntellekt axınına görə birinci məsuliyyət dövlətin üzərinə düşür.Çünki oxumuş adamların normal fəaliyyəti, onların ölkənin ictimai- siyasi həyatında fəallıq göstərməsi, ümumiyyətlə vətəndaş- ziyalı olması üçün ən səmərəli yol ölkədə mütərəqqi mühitin yaradılmasıdır.Bizdə isə oxumuş adamları adi məişət qayğıları ilə sıxıb iradəsi zəiflərdən müəyyən siyasi məqsədlər üçün istifadə edirlər ki, bu da yaradıcılıq işinə ziddir.Ona görə də, belə şəraitə dözməyib, iqtisadi çətinliklərlə əlaqədar alimlərimiz respublikamızı tərk etməsi ürəyimi ağrıdır.Lakin onları qınamıram.Onu da qeyd edim ki, uzunmüddətli təkamül nəticəsində yaranmış belə bir intellekt ordusunun dağılması gələcəkdə xalqımıza çox baha başa gələcək.İkinci cahan müharibəsindən sonra Almaniyanın düşdüyü vəziyyəti yadınıza salın.Onlar öz mütəşşəkkilliyi, intizamlılığı və millətsevərliyi ilə bu vəziyyətdən çıxdılar.Bizdə isə çox çətin olacaq.Son zamanlar elmə və elmi işçilərə biganəliyin artmasının əsas səbəbini isə elmdə idarəçiliyin güclənməsi ilə əlaqələndirirəm.Hazırda elmdə “bərabərləşdirmə” siyasəti aparılır ki, bu da ortababların ön plana çıxması ilə nəticələnir.Çünki fərdi fərqlər elmdən uzaqlaşdıqca idarəçilik asanlaşır.Bir kəlamı da yadınıza salmaq istəyirəm: “Akademiyaya münasibət dövlətin, elmi işçilərə münasibət isə millətin simasını göstərir”.- Həyatda istədiyiniz, ancaq müyyən səbəbdən nail ola bilmədiyiniz nəsə olubmu?Perspektiv planlarınız barədə nə deyə bilərsiniz?- İnsanın həyatda arzusu, istəyi onun beyninin ən böyük iştahıdır.Hər bir arzu, istəyin həyata keçməsi yeni arzu, istək yaradır.Arzu, istəyin olmaması həyatın sonu deməkdir.Həyatda nail ola bilmədiyimə görə peşman deyiləm.Deməli, belə lazımdır.Perspektiv planlarım haqqında bunu deyə bilərəm ki, hazırda yazdığım bir kitabı tamamlamaq üzrəyəm.Rəhbərliyim altında dessertant fəaliyyət göstərir.Doktorluq dessertasiyamı monoqrafiya şəklində yenidən işləmək istəyirəm.- Siz həm də siyasətlə məşğulsunuz.Bu hansı zərurətdən doğur?- Mən bu suala bir dəfə mətbuatda cavab vermişəm.Yenə də təkrar edirəm.Özümü siyasətçi hesab etmirəm.Mənə elə gəlir ki, oxumuş adamlar birinci növbədə ictimai dərdləri özünə dərd edə bilib xalqın fövqündə durmalı, vətəni, xalqını sevməli, onu düçar olduğu fəlakətdən qurtarmaq üçün fəallıq göstərməli və şərə qarşı mübarizə aparmalıdır.Yəni vətəndaş - ziyalı olmalıdır.Xudu müəllim deyirdi ki, vətəndaşlıq fəallıq deməkdir, şərə qarşı mübarizə aparmaq bacarığı və arzusu deməkdir.Əgər biz şərə qarşı mübarizə aparmırıqsa, haqqın, ədalətin zəfər çalması üçün çalışmırıqsa, haqsızlıqdan, ədalətsizlikdən şikayət etməyə haqqımız yoxdur.“Ədalətli olduğumuz və ədaləti qoruduğumuz qədər özümüzə qarşı ədalət tələb etməyə haqqımız var”.Ona görə mənim siyasi fəallığım birinci bu zərurətdən irəli gəlir.İkinci də, boya- başa çatdığım Qarabağ- dədə- babalarımın, əzizlərimin qəbri erməni tapdağı altındadır.Bütün qohuməqrəbalarım doğma yurdundan didərgin düşüb.Tezliklə işğal altında olan torpaqlarımızın azad edilməsini istyirəm.Və lazım gəldikdə, mətbuatda müəyyən ictimai- siyasi hadisələrə öz münasibətimi bildirmək üçünbir tribuna kimi də istifadə edirəm.- Qısaca da olsa, ailəniz haqqında məlumat verərdiniz.- Ailəliyim.3 övladım var.Həyat yoldaşım Bircə xanımla bir yerdə ali təhsil almışam.Hazırda o, Bakı şəhəri 285 saylı orta məktəbdə ixtisası üzrə müəllim işləyir.Qızım Sevinc Ə.Hüseyzadə adına Azərbaycan Dövlət İncəsənət və mədəniyyət universitetini bitirib və yüngül sənaye mallarının bədii lahiyələşdirilməsi üzrə modelyer- rəssamdır.Qızım Könül Azərbaycan Kooperasiya İnstitutunun məzunudur və sənaye malları üzrə əmtəəşünasdır.Oğlum Vüqar Azərbaycan Dövlət İqtisad İnstitutunun maliyyə-kredit ixtisası üzrə magistraturasını bitirib, iqtisad elmləri magistridir.- İxtiyar müəllim, maraqlı söhbətə görə çox sağ olun!- Siz də sağ olun, təşəkkür edirəm.Bakı, 17 sentyabr 1999-cu il.Mükəmməl qanunlar qəbul edilməlidir (Müsahibimiz Cəlilabad “Hüquq və iqtisadiyyat” kiçik müəssisəsinin direktoru hüquqşünas Fəxrəddin Mehdiyevdir.) - Sizcə, hüquqi dövlət qurmağın ilkin prinsipləri hansılardır?Ümumiyyətlə, indiki təfəkkür tərzi ilə biz hüquqi dövlət qura bilərikmi?- Biz hüquqi dövlət qura bilərik və qurmalıyıq.Ancaq təəssüf ki, bunun üçün hələ real addımlar atılmır.Hüquqi dövlətin əsas prinsipləri qanunların aliliyi, qanunlara yüksək hörmət hissi və hakimiyyətin bölünməsidir.Qanunların aliliyi dedikdə, bu, dövlətin və vətəndaşın qarşılıqlı hüquq, vəzifələri, məsuliyyəti əsasında açılmalıdır.Yəni vətəndaşın da dövlət qarşısında müəyyən hüquq və vəzifələri vardır.Eyni zamanda, dövlətin vətəndaş qarşısında eyni hüquq vəzifələri vardır.Dövlət vətəndaşın hüquq və azadlıqlarının təminatçısı rolunda çıxış edir, vətəndaş isə tutduğu vəzifəsindən asılı olmayaraq qanunlara ciddi riayət etməlidir.Hakimiyyətin bölünməsi prinsipi o deməkdir ki, qanunverici, icraedici və məhkəmə orqanları hakimiyyətdə tarazlıq yaradırlar, nəticədə hakimiyyət hər hansı bir orqanın monopoliyasına çevrilmir və hakimiyyətdən sui-istifadə hallarının qarşısı alınır.Hazırkı şəraitdə məncə, hüquqi dövlət qurmaq üçün iqtisadi, siyasi böhrandan çıxmağa imkan yaradan, inkişafımıza təkan verən kamil qanunlar qəbul edilməli və onun həyata keçirilməsi mexanizmi işlənib hazırlanmalıdır.Qanunların hüquqi nihilizmi cəmiyyətdə ağır xəstəlikdir.Bu xəstəliyi aradan qaldırmadan cəmiyyətdə sabitliyə və inkişafa nail olmaq qeyri-mümkündür.- Yeni idarəetmə sistemi və köhnə təfəkkür tərzi...Bu fikrə Sizin münasibətinizi bilmək istərdik.- Ümumiyyətlə, dünya dövlətlərinin təcrübəsinə əsasən belə qənaətə gəlmək olur ki, iki cür siyasi rejim mövcuddur.Avtoritat və demokratik rejim.Hər bir rejimin də özünəməxsus idarəetmə sistemi və metodları var.Belə ki, avtoritar rejimdə idarəetmə avtoritar metodlar, inzibati komanda metodları aparıcı rol oynayır.Demokratik rejimdə isə bunun əksinə olaraq, idarəetmədə demokratik, iqtisadi və mənvi- psixoloji metodlar üstünlük təşkil edir.Məlumdur ki, demokratik rejim və onun idarəetmə metodları cəmiyyətin mütərəqqi inkişafına təkan verir, şəxsiyyətin potensial imkanlarını, qabiliyyətinin üzə çıxmasına şərait yaradır.Təsadüfi deyildir ki, bütün dövrlərdə insanlar demokratiya uğrunda öz siyasi, iqtisadi, mənəvi azadlıqları uğrunda mübarizə aparmışlar, aparılır və aparılacaq.Bu geniş mövzunun söhbətidir, lakin sualla əlaqədar onu qeyd etmək istəyirəm ki, respublikamızda 1988-ci ildən başlanan hərəkatda iki əsas aparıcı istiqamət mövcud idi: Milli azadlıq və demokratik mübarizə.Xalqın bu arzu və istəklərini məramnaməsində ifadə edən Xalq Cəbhəsi faktiki olaraq hakimiyyətə gəldikdən sonra təəssüf ki, hakimiyyətin məzmununu dəyişmədən, sadəcə olaraq kadr dəyişiklikləri aparmaqla kifayətlənməli oldu.Bu isə ağır nəticələrə səbəb oldu, çünki idarəetmənin məzmunu və forması arasında ziddiyyət yarandı.Yəni cəmiyyətin idarə olunması yenə də avtoritar metodlarla aparılmağa başlandı.Rüşvətxorluq, korrupsiya daha da gücləndi.Demokratik şüarlarla hakimiyyətə gələn qüvvələr əslində cəmiyyəti demokratik yolla idarə edə bilmədilər.Görünür, təkcə Xalq Cəbhəsinin aparıcı kadrlarının təsirindən başqa digər obyektiv səbəblər də olmuşdur.Xüsusilə də müharibə şəraiti avtoritar idarəetmə meylini gücləndirmişdir.- Bir hüquqşünas kimi Siz məhkəmə sisteminin təşkilini gələcəkdə necə görmək istərdiniz?- Mən hər şeydən əvvəl məhkəməni tam müstəqil fəaliyyət göstərən bir orqan kimi görmək istərdim.Və mənə belə gəlir ki, məhkəmə sisteminin təşkilində, hakimlərin seçilməsində bütün demokratik prinsiplərə tam əməl olunmalıdır.Hakimlər xalq tərəfindən seçilməlidir, həm də müəyyən müddətdə.Belə bir fikir mövcuddur ki, hakimlər ömürlük seçilməlidirlər və bu, guya hakimlərin tam müstəqil fəaliyyət göstərməsinə şərait yaradır.Mən bu fikirlə tam razı deyiləm və belə hesab edirəm ki, hakimiyyətin aparıcılarının formalaşdırılması prosesində xalq bilavasitə və mütəmadi şəkildə iştirak etməlidir.Məhkəmə haqqında qəbul edilmiş qərarlar hakimin müstəqil fəaliyyət göstərməsinə şərait yaratmalıdır.- Hazırki şəraitdə xalq hakimlərinə namizədlərin seçilməsi məsələsinə münasibətiniz?- Məsələ burasındadır ki, xalq hakimlərinə namizədlərin seçilməsində əvvəllər ədalətli qayda olmamışdır.Hazırda da belə qayda yoxdur.Ona görə də şəxsi sədaqət və sirr deyildir ki, bu işdə rüşvət əsas rol oynayırdı.Yəni kimin nazirlikdə, keçmiş MK-da adamı var idisə, belə şəxslərin də hakim getməyinə daha çox şansı vardı.Bu işdə bütün sui-istifadə hallarını aradan qaldırmaq üçün məncə, namizədlərin seçilməsi prosesində ədalətli sistem yaradılmalıdır.Elə sistem ki, təsadüfi adamların ora daxil olmasını qeyri-mümkün etsin.Bunun üçün müsabiqədən və xalqın seçici kimi həqiqi rəyindən tam istifadə olunmalıdır.“Mühakimə” qəzeti, 15 sentyabr 1993-cü il.Söz nazirlər kabinetinindir (Müsahibimiz İqtisad elmləri doktoru, professor, yeni iqtisadi idarəetmənin tətbiqi və bazar iqtisadiyyatı sahəsində təcrübəli mütəxəssis, Bakı Biznes İntitutunun rektoru İbad Abbasovdur.) - İbad müəllim, sizcə çoxsaylı özəl təhsil müəssisələrinin fəaliyyəti bu gün respublikamıza nə verə bilər?- Əgər biz bazar iqtisadiyyatını sözdə yox, həqiqətdə qəbul ediriksə, digər sahələrdə olduğu kimi təhsil sahəsində də özəl müəssisələrə meydan verilməlidir.Mütəxəssis kimi birmənalı deyə bilərəm ki, hazırda respublikanın yeni təfəkkürlü, müasir tələblərə cavab verən ixtisaslı mütəxəssislərə böyük ehtiyacı vardır.Şübhəsiz, bu problemlərin öhdəsindən gəlmək təkcə dövlətin imkanları daxilində deyildir.Respublikamızda uzun illər gedən müharibə, şəhid ailələrinin uşaqları, Qarabağ müharibəsinə məruz qalmış və xəsarət almış uşaqların pulsuz təhsil almasını misal gətirmək olar.- İbad müəllim, söhbət əsasında belə qənaətə gəlmək olar ki, siz çox xeyirxah bir işi- xalqın maarifləndirilməsi kimi ağır, çətin missiyasını öz öhdənizə götürmüsünüz.Bu missiyanın lazımınca yerinə yetirilməsində sizə dövlət qayğısı və köməyi varmı?Biz dövlət qayğısından və köməyindən məhrumuq və bundan da incimirik.Çünki ölkənin vəziyyəti bizə aydındır.Lakin dövlətin və hökumətin ali orqanları tərəfindən sıxışdırılmağımız çox şübhəli görünür.Biz kimlərinsə siyasi oyunlarının alətinə, ayrı-ayrı adamların şəxsi mənafe mənbəyinə çevrilə bilmərik.Mən ümidvaram ki, bu uzun sürən mübahisəli proseslərə yaxın günlərdə son qoyulacaq.Artıq Milli Məclisin xüsusi deputat komissiyası bu barədə öz fikirini bildirmiş və vəziyyəti nizama salmaq üçün konkret təkiflərlə çıxış etmişdir.Təkliflər isə bir ay bundan əvvəl parlament sədrinin imzası ilə icra üçün Nazirlər Kabinetinə göndərilmişdir.İndi isə söz, konkret olaraq Nazirlər Kabinetinindir.- Bakı Biznes İnstitutunun digər institutlardan universitetlərdən fərqləndirici xüsusiyyətləri hansılardır?və - Biznes İnstitutu respublikamızda yeganə ixtisaslaşmış ali təhsil müəssəsidir ki, o sırf bazar iqtisadiyyatı strukturu üçün mütəxəssislər hazırlayır.Burada digər ali təhsil müəssisələrindən fərqlidir.Daha dəqiq desək, bir neçə idarəetmə elementi bir ixtisasda birləşdirilmişdir.Bu da dünya təcrübəsinə uyğundur.- İnstitutunuzda qəbul qaydaları və təhsil haqqı necədir?- Tələbələr instituta müsabiqə yolu ilə qəbul edilir.Təhsil haqqına gəldikdə, alınan vəsait yalnız professor- müəllim heyətinin əmək haqqına və digər xırda təsərrüfat xərclərinə çatır.İnstitutun maddi- texniki bazasının yaradılması və möhkəmləndirilməsi üçün valideynlərin köməyindən başqa istinad yerimiz yoxdur.Düzdür, elmə, təhsilə kapital qoymaqda hələ xəsislik edirik.Lakin, bu sahədə bəzi valideynlər xüsusi təşəbbüskarlıq göstərirlər.Mən müəllifi olduğum kitabın təqribən beş milyon manatlıq qonorarının hamısını bu sahəyə yönəltmişəm.Bütün bunlarla yanaşı bəzən övladı müsabiqədən keçməyən elə valideynlər də olur ki, belə faktlardan şantaj məqsədi ilə istifadə edir.- Cənab rektor, aydındır ki, bazar iqtisadiyyatı üçün yüksək ixtisaslı kadrların hazırlanması ancaq yüksək elmi potensiala malik pedaqoji kadrlar tərəfindən həyata keçirilə bilər.Biznes institutunda bu cür elmi kadrlarınız varmı?- Mən açığını deyim ki, bizdə olan elmi pedaqoji kadrların potensialı istər dövlət institutlarının, istərsə də digər özəl institutların elmi potensialından fərqlənir.Çünki institutda çalışan elmi- pedaqoji kadrlar köhnə təfəkkür stereotiplərindən uzaqdır və bazar iqtisadiyyatından hər cürə baş çıxarmaq bacarığına, daha düzünü desək, yeni təfəkkür tərzinə malik olan kadrlarımız vardır.“Mühakimə” qəzeti, 08 sentyabr 1994-cü il.Özəlləşmə zamanı cəmiyyətdətəbəqələr arasında kəskin qütbləşməyaranacaq (Müsahibimiz iqtisadiyyat nazirliyinin bazar strukturlarının proqnozladırılması şöbəsinin rəisi Fərhad Qarayevdir.) - Fərhad müəllim, sizinlə söhbətimizin əsas qayəsini özəlləşmə haqqındakı qanun təşkil edəcək.Siz özünüz də ziyalısınız.Sizcə, özəlləşmə prosesində onsuz da ağır olan ziyalılarımızın vəziyyəti necə olacaq?- Mən bu məsələyə bir az tənqidi yanaşmaq istəyirəm.Çox qəribədir ki, inkişaf etmiş ölkələrdə, hətta zəif inkişaf etmiş ölkələrdə belə cəmiyyətin ziyalı təbəqəsinə həddindən artıq üstünlük verilir.Bu təbəqəni dövlət saxlayır və lazımınca onun qayğısına qalır.Ancaq bizdə isə hazırkı şəraitdə cəmiyyətimizdə təbəqələşmənin sürətlə getdiyi bir zamanda ən böyük zərbə elə ziyalıya dəyir.Aydındır ki, bizdə ziyalı təbəqə büdcə hesabına yaşayır.Sübut etməyə çalışırlar ki, indiki şəraitdə büdcənin gəlir hissəsi az, xərci isə çoxdur.Büdcədə yaranmış bu kəsirdən son nəticədə cəmiyyətin həm ziyalı, həm də əhalinin az təminatlı təbəqəsi əziyyət çəkir.Mənim fikrimcə, büdcəni kəsirdən xilas etmək üçün vergi sistemində köklü islahat aparılmalıdır.İndiki zamanda rüşvətxorluğun qarşısını almaq üçün hökmən deklarasiya sistemi tətbiq edilməlidir.- Mənim növbəti sualım da elə özəlləşmə prosesində deklarasiya sisteminin tətbiq edilməsinin nə dərəcədə real olduğunu aydınlaşdırmaqdır.Fərhad müəllim, sizcə cəmiyyətin yuxarı elitası bu sistemin tətbiq edilməsinə imkan verəcəkmi?- Mən onu deyim ki, deklarasiyada gəlir mənbəyini gizlətmək praktiki cəhətdən mümkün deyil, müəyyən bahalı əşya alındıqda, yaxud ev tikdikdə və s.iri məbləğdə pul tələb olunduqda bunun hansı gəlir mənbələri hesabına əldə edildiyi tələb olunacaqdır.Əlbəttə, deklarasiya əhalinin gəlirlərinin artmasında heç də maneəyə çevrilmir.Əslində qanuni yolla istənilən qədər gəlir qazanmaq olar.Bu şərtlə ki, vergini ödəməklə həmin gəlirlər deklarasiyada öz əksinə tapsın.Ola bilsin ki, deklarasiyanın tətbiqi sizin qeyd etdiyiniz kimi cəmiyyətin yuxarı elitasına, bir qisim vəzifəli şəxsin və ya varlı adamların mənafeyinə zidd gəlsin.Mən açıq bilirəm ki, deklarasiyanın tətbiq edilməsi cəmiyyətdə gəlirlərin ədalətli bölgüsünə tam təminat verəcək.- Özəlləşmədə pay məsələsi necə olacaq?- Açığını deyim ki, bu qanundan sonra özəlləşmə proqramı da qəbul olunub reallaşsa, əhalinin müxtəlf təbəqələri arasında kəsgin qütbləşmə yaranacaq, yəni varlılar həddindən artıq varlanacaq, kasıblar isə daha da kasıblaşacaq.Əvvəllər özəlləşmə payı adam başına 4 min manat müəyyən edilmişdi, indi isə inflasiya ilə əlaqədar olaraq adam başına 20 min manat müəyyən edilib.Əlbəttə, bu son hədd deyil, bəlkə də bu payın miqdarı inflasiya ilə əlaqədar yenə də artacaq.Proqram təsdiq olunandan sonra, yəni sabahkı günə qədər anadan olan uşaqlara özəlləşmə payı düşəcək, proqram təsdiq olunan gündən sonra doğulan uşaqlara isə özəlləşmə payı düşməyəcək.Məsələn, əgər evdə 4 nəfər ailə üzvü varsa, yaşından asılı olmayaraq hər bir kəsə eyni miqdarda pay düşəcək.Bankda hər bir şəxs üçün ayrıca hesab açılacaq.Hesabda olan pullar nəqd formada ələ verilməyəcək.Bu pullar yalnız özəlləşdirmə məqsədləri üçün istifadə olunacaq.Məsələn, əgər sən kiçik bir mağaza, bərbərxana və ya fermer təsərrüfatı yaradırsansa, onda bu halda bütün maliyyə əməliyyatları ancaq bank vasitəsi ilə aparılacaq.- Müəssisələrin özəlləşdirilməsi zamanı həmin müəssisənin səhmlərinin əksəriyyəti onun öz işçiləri deyil, kənar bir imkanlı şəxs tərəfindən alınarsa, bu, özəlləşmənin nə dərəcədə ədalətli aparılmasına əsas verəcək?- Açığını deyim ki, özəlləşdirmədə varlılar həddindən artıq varlanacaq, kasıblar isə daha da kasıblaşacaq.Belə olan halda hansı ədalət prinsipindən danışmaq olar.Bu zaman cəmiyyətdə təbəqələr arasında kəskin qütbləşmə yaranacaq.- Yeni ildən qiymətlərin sərbəstləşdirilməsi məsələsi reallaşacaq.Bu zaman cəmiyyətin aşağı təbəqəsinin hansı maddi çətinliklərlə qarşılaşacağı artıq indidən məlumdur.Bu barədə nə deyə bilərsiniz?-İndiki bazar şəraitində qiymətlərin sərbəstləşdirilməsi mənim fikrimcə, düzgün hal deyildir.Əgər yeni ildən qiymətlər sərbəstləşdirilsə, əhali “şok” vəziyyətinə düşəcək.Qiymətlər sərbəstləşdirilərsə, o zaman əmək haqqı da eyni səviyyədə qalxmalıdır.“ Mühakimə” qəzeti, 5 yanvar 1995-ci il.Polis işçisi qanun çərçivəsində sərbəst hərəkət etməlidir (Müsahibimiz Sabunçu RPİ-nin 13-cü PB- nin rəisi polis podpolkovniki Sabir Hüseynovdur) - Son zamanlar cinayətkarlıq əvvəlki illərə nisbətən daha da artmışdır.Bu baxımdan Sizin bölmədə də iki ay ərzində bir neçə ölüm hadisəsi olub.Cinayətlərin getdikcə bu cür “tüğyan” etməsini nə ilə izah edə bilərsiz?- Əvvəlcə, onu deyim ki, cinəyatkarlığın artmasının ilkin səbəbini hamı müharibə şəraitilə əlaqələndirdiklərinə görə müəyyən mənada mən də bu fikirlə razıyam.Ancaq digər əsas səbəb adamların iqtisadi güzaranının getdikcə pisləşməsilə əlaqədardır.Qaldı ki, rəis olduğum bölmədə son 2 ayda baş vermiş iki ölüm hadisəsinin hər ikisi bacarıqlı polis əməkdaşlarmız tərəfindən açılmışdır.Hər iki ölüm hadisəsi haqqında ayrı-ayrı mətbuat səhifələrində də geniş yazılmışdı.- Baş vermiş cinayət hadisələri, vətəndaşlardan bölməyə daxil olan ərizə və şikayətlərin hamısı qeydə alınırmı?Bu sualı verməkdə əsas məqsədim bəzi polis işçilərinin cinayət əməli törətmiş şəxslərlə “iqtisadi əməkdaşlığa” girmə faktına qısaca da olsa, aydınlıq gətirməkdir.Bu fikrə münasibətiniz?- Mən bütün cinayətlərin qeydə alınması tərəfdarıyam.Çünki ən xırda oğurluq belə cinayətdir.Cinayətin də böyüyü, kiçiyi olmaz.Açığını deyim ki, bu orqanda bəzi xırda oğurluqları bəzən bir çox yerlərdə qeydə almaq istəmirlər, bacardıqca güzəştə gedirlər.Mən isə rəis işlədiyim bu, bölmədə belə hallara imkan vermirəm, çünki bu gün güzəştə gedilən hər hansı xırda oğurluq, sabah daha böyük cinayətlə əvəz oluna bilər.- Sizcə, polis rəisi əməliyyat, yoxsa istintaq işçisi olmalıdır?- Rəis əslində həm əməliyyat işini, həm də istintaq işini eyni səviyyədə bilməlidir.Digər tərəfdən də polis rəisi kütlələrlə, o cümlədən cəmiyyətdəki müxtəlif təbəqələrlə yaxın və işgüzar əlaqələr yarada bilmirsə, həmin polis işçisi öz işində səmərəli fəaliyyət göstərə bilməz.Hər bir polis işçisi eyni zamanda, indiki şəraitdə fiziki və yüksək mənəvi-psixoloji hazırlığa malik olmalıdır.Təəssüflə qeyd etməliyik ki, bugünkü polis işçilərimizin əksər hissəsində bu keyfiyyətlər hiss olunmur.-Hamımıza məlumdur ki, hazırda polis sistemində səriştəsiz kadrlar az deyildir, onlar üstünlük təşkil edirlər.Belə ki, həm cinayətkarlıqla mübarizədə, həm də cinayətlərin açılmasında kadrların səriştəsizliyi, bacarıqsızlığı ucbatından qanun pozulmasına yol verilir.Bu baxımdan rəhbərlik etdiyiniz bölmə haqqında nə deyə bilərsiniz?- Əvvəlki iqtidar dövründə kadr siyasəti demək olar ki, heçə endirilmişdi.Belə ki, heç bir hüquq elmindən xəbəri olmayan kadrlar sistemə işə cəlb olunmuşlar.Onlar istintaq və əməliyyat işini bilmədiklərindən, polis sistemində bu cür bacarıqsız kadrların ucbatından cinayətkarlıqla mübarizədə çətinliklərlə qarşılaşmalı oluruq.Bu acınacaqlı vəziyyəti düzəltmət üçün kadrlarda hökmən “təmizlik” işi aparılmalıdır və sistemə layiqli kadrlar cəlb olunmalıdır.- Polis sistemi haqqında qanunun olmaması işinizə necə təsir edir?- Hazırda cinayətkarlığın artdığı bir zamanda polis sistemi haqqında qanunların olmaması işimizdə ciddi maneələr yaratmışdır.Günün tələblərini nəzərə almaqla yubatmadan polis sistemi haqqındakı qanun işlənib hazırlanmalıdır.Bu günə kimi keçmiş SSRİ dövrünün qanunları əsasında işləyirik.Bu qanunlar isə artıq bu günün tələblərinə cavab vermir.Polis işçisi bir sıra imtiyazlardan məhrumdur.Onlar bəzən, hətta, qanun çərçivəsində belə sərbəst hərəkət edə bilmirlər.- Hər bir polis rəsinin özünəməxsus iş prinsipi olur.Sizin iş prinsipiniz necədir?-Polis rəisi kimi iş prinsipim əmək və icra intizamıdır.Bunların hər ikisi olan vaxtda qanun şahdır.“Mühakimə” qəzeti, 1994 - cü il.Şahidlərin təhlükəsizliyinin təmin edilməsi haqqında qanunvericilikdə heç bir normativ akt nəzərdə tutulmayıb (Müsahibimiz Nəsimi rayon Polis İdarəsinin Cinayət Axtarış Şöbəsinin rəisi, polis podpolkovniki Vaqif Şərifovdur.) - Vaqif müəllim,respublikamızda yaranmış gərgin ictimaisiyasi vəziyyət hüquq-mühafizə orqanlarının üzərinə düşən işin məsuliyyətini daha da artırmışdır.Bu sahədə Sizin rayonda polis əməkdaşları hansı tədbirlər görürlər?- Siz respublikamızda ictimai-siyasi vəziyyətin gərgin olduğunu qeyd etdiniz.Əvvəla,onu deməliyəm ki, biz, polis işçiləri siyasətə qarışmırıq.Bu barədə nazirimiz də bizə xüsusi göstəriş verib.Belə ki, polis heç bir siyasi partiyanın üzvü olmamalıdır.Əgər belə bir şəxs olarsa, onda dərhal həmin şəxs polis sıralarından xaric ediləcək.Bizim bu gün əsas vəzifəmiz şəhərdə sabitliyi bərpa etmək, neqativ hallara qarşı barışmaz mübarizə aparmaqdır.Şəhərdə sabitliyin qorunması sahəsində rayonumuzun polis əməkdaşları daha çox fəallıq göstərirlər.Son vaxtlar şəhərə qaçqınların axını ilə əlaqədar olaraq rayonumuzda gərginliyin yaranması hiss olunmaqdadır.Belə ki, polis əməkdaşlarımız tez-tez mübahisəli həll olunması faktları ilə qarşılaşmalı olurlar.- Bu “mübahisəli məsələlər” konkret olaraq nədən ibarətdir?- Bunlar əsasən qaçqınların icazəsiz olaraq vətəndaşların evlərini zəbt etməsindən ibarətdir.Bu, mübahisə doğuran məsələlərin içərisində elələrinə rast gəlinir ki, ev sahibi axşam işdən qayıdanda görür qapı sındırılıb, evdə isə kənar şəxslər var.- Sizcə, bütün bunları “ mübahisəli məsələlər” adlandırmaq məntiqi baxımdan nə dərəcədə qanunidir?- Əlbəttə, bu faktlar qanunsuz hərəkət hesab olunur və bizə də göstəriş verilib ki, bu cür məsələləri qanun çərçivəsi daxilində həll etməyə çalışaq.- Bəs belə olan şəraitdə bu “mübahisəli məsələlər”i necə həll edirsiz?- Belə olan tərzdə, biz onlarla söhbət zamanı lazımi qanunçuluğu nəzərlərinə çatdırırıq.Daha sonra bu sahədə ağsaqqalların köməyindən istifadə edirik.Əlbəttə, onları da qınamaq olmaz, bütün var-dövlətini qoyub gəliblər.Bunlar bizi bir insan kimi ağrıtmaya bilməz.Bu ağır dərdə vəzifəsindən, tutduğu mövqeyindən asılı olmayaraq hamımız şərik olmalıyıq.- Hamımıza məlumdur ki, əllərdə çoxlu silah vardır.Silahların yığılması sahəsində sizin şöbənin əməkdaşları hansı operativ tədbirləri görürlər?- Silahların yığılması üçün şöbəmiz tərəfindən kompleks tədbirlər hazırlanıb həyata keçirilir.Belə ki, son 2 ay ərzində 9 avtomat silahı, 5 tapança (müxtəlif növ) 4735 ədəd müxtəlif patronlar, 103 ədəd əl qumbarası, 3 ədəd AQS qurğusu və müxtəlif sursatlar müsadirə olunubdur.- Hamımız üçün, eləcə də dünya ictimaiyyəti üçün son dərəcə təhlükəli olan “ağ ölümə” qarşı sizin rayonda hansı mübarizə tədbirləri görülür?- Bu sahədə bizim əməkdaşlar gərgin mübarizə aparır.Elə bunun nəticəsidir ki, bu ilin 6 ayı ərzində narkomaniya işi üzrə 102 cinayət işi açılıb.Bunlardan 10-u “narkotik maddəni satan”cinayət işi kimi qeydə alınıbdır.Bu da ən ağır cinayət hesab olunur.- Son zamanlar şəhərdə maşın oğurlanması halları sanki “epidemiya xəstəliyinə” çevrilib.Təbiidir ki, bu faktların Sizin də rayonda olması istisna deyildir...- Bəli, maşın oğurlanması faktları bizim rayon üçün də xarakterik haldır.Yaxın zamanlarda şöbəmiz tərəfindən 6 avtomaşın oğurluğu qeydə alınıb.Bu cinayət işindən 4-ü açılıb.- Elə hallar olur ki, mürəkkəb bir cinayət işi ilə əlaqədar istintaqın gedişinə hər vasitə ilə bu işdə “maraqlı tərəflər” təsir göstərməyə cəhd edirlər.Bu cür faktlarla Sizin şöbəniz də qarşılaşıbmı?Belə hallar çox olub.İstintaqın gedişi zamanı müxtəlif cür hədələr gəlir.Xüsusən, bu zaman şahidləri daha çox qorxudurlar.Ancaq qeyd etmək istəyirəm ki, belə olan tərzdə şahidlərin təhlükəsizliyi təmin olunmalıdır.Təəssüflə deməliyəm ki, bu barədə qanunvericilikdə heç bir normativ akt nəzərdə tutulmayıb.Eyni zamanda bu akt digər respublikalarda da yoxdur.“Mühakimə” qəzeti, 21 avqust 1993-cü il.Siz kimsiniz, “general Əli bəy?” Tanıtma: Qasımov Əlövsət Zöhrab oğlu, 1961 - ci ildə Ermənistanın Vedi rayonunun Yengicə kəndində anadan olub.1988-ci ildə ermənilər tərəfindən öz doğma yurdyuvalarından qovularaq Tərtər rayonunun Bəyimsarov kəndində məskunlaşıblar.- Əli bəy, Sizin haqqınızda çox eşitmişəm.Müharibənin ilk günlərində, yəni 1988- ci ili nəzərdə tuturam, özünü müdafiə üçün kənd cavanlarından ibarət könüllü dəstələr yaradılmasına başçılıq etmisiniz.Bildiyimizə görə, o vaxtlar Vahid mərkəzdən idarə olunmayan bəzi könüllü dəstələr kortəbii şəkildə, qeyri-ciddi, intizamsız formada fəaliyyət göstərirdilər.Sizin yaratdığınız dəstələrdə necə, nizamintizam qaydalarına əməl edilirdimi?- Düz deyirsiniz, Camal müəllim, o vaxtlar kim gəldi özü üçün kiçik silahlı dəstələr yaradırdı.Bəzi dəstələrin məqsəd və niyyətləri heç də torpağı qorumaq, Vətəni müdafiə etmək deyildi.Nəsə, belə dəstələr artıq hamıya məlumdur.Onlardan heç danışmağa dəyməz, çünki o cür adamlar millətimizə ləkədir.Bizim könüllü dəstələr isə zərurətdən yaranmışdı.Belə ki, erməni yaraqlıları tez-tez kəndlərə hücum edir, mal-qaranı yığışdırıb aparır, adamları isə girov götürürdülər.O zaman kəndimizin müadfiəsi üçün 15 nəfər milis işçisi ayrılmışdı.Əlbəttə, yaxşı silahlanmış erməni yaraqlılarının qarşısında bu, çox cüzi bir qüvvə idi.Ona görə də mən Aydın Qasımovun məsləhəti ilə /Ədliyyə Nazirliyi Məhkəmə Qərarlarının İcrası Baş İdarəsinin rəisi, general-mayor Aydın Qasımov nəzərdə tutulur-C.Z/ kənd cavanlarından 85 nəfər seçərək özünümüdafiə dəstəsi yaratdım.Bir müddət onlara silahı söküb-yığmağı öyrətdim.Hədəfə nişan alma qaydalarını öyrətdim.Sonralar bu dəstə erməni dığalarına qan uddurdu.Mən həmin uşaqlarla 1989-cu ildən 1993- cü ilin avqust ayına kimi ermənilərə qarşı necə lazımdır döyüşmüşəm.1993-cü ilin avqust ayında Ağdərə bölgəsində Akop-Komari kəndi uğrunda gedən döyüşlərdə böyrəyimdən yaralandım.Məni Goranboyun hospitalına gətirdilər.Orada həkimlər böyrəyimin birini çıxartdılar və 45 gün müalicə olundum.Hospitalda müalicə olunduğum zamanda döyüşçü dostlarımdan xəbər tuturdum.Kimin şəhid olması, kimin yaralanması, kimin sağ qalması barədə məlumat əldə edirdim.- Əli bəy, necə oldu ki, Siz naməlum müəyyənləşdirdiniz, özü də 950 nəfər şəhidi?şəhidləri - Hospitalda müalicə olunduğum vaxt döyüş zonasında çoxlu meyit gətirdilər və onların hamısını naməlum əsgər adıyla Tərtər qəbiristanlığında basdırdılar.Mən bunun düzgün olmadığını özlüyümdə müəyyən etdim.Çünki sabahısı gün ölənlərin valideynləri öz övladlarını axtaracaqdılar.Ona görə də mən gizlicə gecələr həmin şəhidləri qəbirdən çıxarıb onların bir-bir əlamətlərini özümçün qeyd edirdim, şəklini çəkib ayrı yerdə cərgə ilə basdırırdım və qəbirlərinin üstünə də nişangah qoyurdum.Bu yolla onların naməlum adı altında dəfn etdikləri 87 şəhidin şəxsiyyətini müəyyənləşdirdim.- Bəs necə oldu ki, özünüzü “general Əli bəy” adlandırdınız?- Mən bu işimi davam etdirdim.Döyüş mövqeyində həlak olmuş şəhidlərimizi oradan çıxarıb yenə əlamətlərini və şəxsiyyətlərini müəyyən etdikdən sonra Tərtər qəbiristanlığında dəfn edirdim.Uşaqlardan birisi bunu bir dəfə görüb mənə: “Səndə əsl general ürəyi var”, dedi.Bu sözdən sonra özümü “general Əli bəy” adlandırmağa başladım.Bəzən döyüş mövqeyində qalmış meyidləri götürmək lazım gəlirdi.Kimə müraciət edirdimsə, əhəmiyyət vermirdilər.Ona görə də RİH başçısına zəng edib əmr edirdim: “Danışan general Əli bəydir!Şəhidləri bükmək üçün təcili polietilen və maşın göndərin!” Əlbəttə, maşının hara göndərilməsinin dəqiq ünvanını deyirdim.Sağ olsunlar ki, general Əli bəyin əmrini dərhal yerinə yetirirdilər.Bu yolla Şəki, Ağsu, Yevlax, Mingəçevir, Qazax, Masallı, Lənkəran, Göyçay, Astara və digər rayon İHB-na zəng edib yaralıları və şəhidləri lazımi ünvanlarına çatdırılması üçün maşın göndərmələrini tələb edirdim.Beləliklə, 20 dəfədən çox rayon komissarlığına, Respublika Hərbi Komissarlığına, Müdafiə Nazirliyinə zəng edib onlardan şəhidləri bükmək üçün polietilen, tabut, maşın və ya vertolyot göndərmələrini tələb etmişəm.Bütün əmrlərim də yerinə yetirilirdi.Bu yolla mən hərbi hissəyə 39 ton benzin qənaət etdim.Bəzən elə olurdu ki, döyüş mövqeyindən meyitləri götürmək mümkün olmurdu.O vaxt Naxçıvanda Heydər Əliyevlə görüşəndə mənə “gecə görən” binokl vermişdilər.Gecəykən meyitləri döyüş mövqeyindən çıxarılmasında bunun köməyi çox oldu.- Bildiyimizə görə, ermənilər meyitlərlə də amansız rəftar edirdilər, onları eybəcər hala salmışdılar ki, əsgərlərimizdə vahimə yaratsınlar, onların döyüş əzmini hər vasitə ilə qırmağa çalışsınlar.- Tamamilə doğru deyirsiniz.Onlar meyitlərimizi eybəcər hala salırdılar; kimisinin qolunu, kimisinin qıçlarını, kimisinin başını kəsir, gözlərini çıxarırdılar, kimisinin dərisini soyurdular.Çox vaxt isə meyitlərin altına mina qoyurdular ki, götürəndə partlasın.Açığını deyim ki, ilk dəfə döyüşə girən əsgərlər meyitləri bu halda görəndə “Ay dədə, bizi də bu günə qoyacaqlar”,- deyə bəziləri döyüş mövqeyindən qaçmağa məcbur olurdular.Buna görə də təzə əsgərlər bu dəhşətli mənzərələri görməsinlər deyə meyitləri bacardıqca tez döyüş mövqeyindən götürməyə çalışırdım.Əlbəttə, bu , asan iş deyildi.- Əli bəy, bu çətin işdə Sizə kimsə kömək edirdimi?- Bütün bu işləri mən tək görmüşəm.Bir adam deyə bilməz ki, 1992- ci ildən 1994- cü ilin mayın 14-nə qədər kimsə gedib hardansa bir meyit gətirib.Elə olub ki, meyidi mövqedən çıxartmaq üçün mənə on günlərlə vaxt lazım olub.Mən onlardan bir neçəsini misal göstərmək istəyirəm.Məlikov Namiq Papanində yaşayırdı.4 hətfədən sonra meyidini döyüş mövqeyindən çıxarda bildim.Musanın / Sumaqayıtdandır/ meyidini 4 hətfədən sonra, Allahverdinin /İmişlidəndir/ meyidini 25 gündən sonra, Yevlaxdan, Qəbələdən və digər rayonlardan 86 nəfərin meyidini çox uzun zaman bir müddət keçəndən sonra döyüş mövqeyindən çıxarda bilmişəm.Onların şəxsiyyətini bəzilərinin ciblərindəki anasına və nişanlısına yazdığı məktublarla, bəzilərində olan “nakolka” ilə müəyyənləşdirir, sonra da valideynlərini axtarıb tapırdım.Elə meyit olub ki, onun barmağında bir ədəd qızıl üzük olub.Həmin üzüyü də şəhidin valideynlərinə yazılı kağız vasitəsilə təhvil vermişəm.- Əli bəy, Qarabağ döyüşlərində ən dəhşətli hansı döyüş səhnəsini xatırlayırsınız?- Ən dəhşətli döyüş Fərrux dağı /1993-cü il aprelin 17-də/ uğrundakı döyüş idi.Həmin bölgədə 23 batalyonumuz döyüşürdü.Komandirlərin səriştəsizliyi ucbatından bu döyüşdə xeyli itkilərimiz oldu.Mən görürdüm ki, komandirlər itkilərin sayını qəsdən düz demirdilər.Onlar Müdafiə Nazirliyinə hesabat verəndə 2 nəfər itki olduğunu qeyd edirdilər.Mən isə itkilərimizin dəqiq hesabını aparırdım özümçün.Komandir bunu biləndən sonra məni hospitalda “plotnik” elədilər, yəni şüşə-pəncərə təmir edən.Bu döyüşdə mən mövqedən 108 avtomat silahı, on minlərlə patron gətirib hərbi hissəyə təhvil vermişəm.158 şəhidi döyüş mövqeyindən çıxardıb şəxsiyyətlərini müəyyən etdikdən sonra Tərtər qəbiristanlığında bir cərgədə basdırmışam.- Əli bəy, dediyiniz kimi, elə meyitlər olurdu ki, döyüş mövqeyində uzun müddət qalıb iylənirdi.Bu zaman Siz hər hansı bir xəstəliyə tutula bilərdiniz.- Düz deyirsiniz, ancaq görünür, Allah- təalanın nəzəri üstümdə olub.Məni hər hansı bir bəlaya düçar olmaqdan xilas edib.Bir də ki, hər dəfə şəhidə yaxınlaşanda elə bilirdim ki, onu birinci dəfədir görürəm.Düzdür, qurd basmış meyidi görəndə məni əvvəlcə öyümək tuturdu, amma birdən xəyalımdan keçirdi ki, axı, bu, şəhiddir, torpaq uğrunda həlak olub.O ki, qaldı xəstəliyə tutulmağıma, cəmi bircə dəfə qanımı dəyişiblər.Mən eyni zamanda gigiyena qaydalarına ciddi əməl edirdim.- Cənab “general”, bildiyimizə görə, bu müharibədə ermənilər ən iyrənc və alçaq vasitələrdən istifadə etməkdən belə çəkinmirdilər.Bu barədə nə deyə bilərsiniz?- Düz deyirsiniz, Camal müəllim.Bir dəfə Sərsəng su anbarından gələn sudan bir batalyondan 72 əsgər istifadə etdikləri zaman qarın yatalağına tutumuşdular.Həkimlər əvvəlcə nə qədər çalışırdılarsa səbəbini aydınlaşdıra bilmirdilər.Onlar 10 gün əsgərlərin qarınlarının ağrısını kəsə bilmədilər.Sonradan bir çoban məlumat verdi ki, suda meyid görüb.Bundan sonra məlum oldu ki, meyid suda qaldığından suya zəhərlənmə verib.Sən demə, ermənilər 7 meyidi Sərsəng su anbarında axan kanalın başlanğıcında məftil ilə suyun altında bağlayıblar ki, bu sudan istifadə edən azərbaycanlılar zəhərlənsinlər.Həmin meyitləri sudan mən çıxartdım.Ikinci bir faktı misal göstərim: bir dəfə də döyüş mövqelərinin birindən şəhidləri çıxararkən bir erməni meyidinə rast gəldim.Ciblərindən sənədlərini axtararkən maye ilə dolu olan, ağzı bağlı bir banka tapdım.Əvvəlcə, bunun nə olduğunu anlaya bilmədim.Sonradan öyrəndim ki, erməni zabitləri öz əsgərlərinə göstəriş verib ki, hansı əsgər bir türk öldürərsə, ona pul veriləcək, türkün də türk olduğunu ermənilər onun cinsiyyət orqanından müəyyən edirmişlər.Buna görə də hansı erməni əsgəri türkün kişiliyini kəsib aparırdısa, həmin dığaya 25 min dram pul verirdilər.Bu maye dolu banka da onun üçünmüş ki, döyüş zamanı həlak olmuş türkün kişiliyini kəsib maye dolu bankaya atsınlar.Sonra da bankanı sübut üçün erməni zabitlərinə göstərirmişlər.- Əli bəy, ümumiyyətlə, indiyə kimi nə qədər şəhidin şəxsiyyətini müəyyənləşdirib valideynlərinə təhvil vermisiniz?- Mən hospitala düşəndə torpağa naməlum adıyla 950 şəhid tapşırılmışdı.Mən məlum olanlardan söhbət açmıram.Döyüşdə ölüb, dostu aparıbsa, onu demirəm.Şəxsən mən özüm 199296-ci illərdə yuxarıda adını çəkdiyim bölgələrdə 950 naməlum şəhid aşkar etmişəm.Onların hər birinin şəxsiyyətini müəyyənləşdirərək valideynlərinə çatdırmışam.İndiyə kimi 938 naməlum şəhidi alilərinə təhvil vermişəm.Axtarışlarımı davam etdirirəm.- Belə çıxır ki, saqqalınızı ona görə qırxdırmırsınız?- Bəli, nə vaxt 12 şəhidin də valideynini tapıb onlara təhvil versəm, onda saqqalımı qırxacam.Son olaraq: “General” Əli bəy rəsmi olaraq, 1992- ci ilə kimi döyüş bölgələrindən yaralı əsgərlərin və meyitlərin üstündən 1017 avtomat silahı hərbi hissi komandirlərinə, silah anbarına və polis idarəsinə təhvil verib.Bundan əlavə, o, 10 minə qədər patron, 4 ədəd qumbaratan, 6 ədəd PK pulemyotu hərbi hissyə təhvil verib.Əli bəy Yevlax aeroportundan 14 şəhidi tək Naxçıvana yola salıb.O, bütün bunları özünün vətəndaşlıq borcu sanır.Əli bəy erməni dilini yaxşı bildiyindən dəfələrlə erməni mövqelərində kəşfiyyatda olub.Növbəti kəşfiyyatların birində o, ermənilərdən 5 avtomat silah əldə edərək, gətirib öz hərbi hissələrinə təhvil verib.Açığını deyək ki, Əli bəy hələ çox şeyləri demək istəmədi, daha doğrusu, lazım bilmədi...Biz isə “general” Əli bəyin gördüyü bu işləri əsl qəhrəmanlıq adlandırırıq.Bakı şəhəri, 21 yanvar 2000 - ci il.Soykökünə bağlı insan TANITMA: Vaqif Bilas oğlu Şadlinski, 1940-cı ildə Vedibasar mahalında anadan olub.Nərimanov adına Azərbaycan Tibb Universitetinin stomotologiya fakültəsini fərqlənmə diplomu ilə bitirib.Şadlinski təhsil aldığı müddətdə Tələbə Elmi Cəmiyyətində fəal iştirak edib, sərbəst elmi işlər aparıb.O, universiteti bitirdikdən sonra terapevtik stomotologiya kafedrasında baş laborant vəzifəsində saxlanılıb.1970- ci ildən etibarən o, ATU- nun insan anatomiyası kafedrasında fəaliyyətini davam etdirərək baş laborantlıqdan assisent,baş müəllim, dosent və kafedra müdiri vəzifələrinə qədər yüksəlib.O, 1982- ci ildə Tbilisidə “Üçlü sinirin yuxarı alveol şaxəsinin makromikroskopik anatomiyası” na dair namizədlik dissertasiyası müdafiə etmiş, tibb elmləri namizədi elmi dərəcəsinə layiq görülmüşdür.Onun “Normada və zobogen təsirlər şəraitində qalxanabənzər vəzin struktur homeostazı və morfofunksional xüsusiyyətləri” mövzusu üzrə başa çatdırdığı doktorluq dissertasiyası işinin ilkin müzakirəsi keçirilib və mütəxəssislər tərəfindən onun açıq müdafiyəyə təqdim olunması tövsiyə olunub.Şadlinski 130 elmi məqalənin, 4 monoqrafiyanın, 4 dərsliyin, insan anatomiyası fənninin tədrisinə dair 1 orjinal atlas ( Türkiyədə çap olunub), 3 dərs vəsaitinin, 3 tədrismetodik vəsaitin, 2 səmərələşdirici təklifi və 25 publisistik məqalələrin müəllifidir.O, elmi-tədqiqat işlərinin nəticələri haqqında Türkiyədə, İranda, Rusiya Federasiyasında, İsraildə və digər xarici ölkələrdə keçirilən, konqres, simpozium və konfranslarda elmi məruzələrlə çıxışlar edib.Şadlinskinin çoxillik elmi- pedaqoji fəaliyyəti yüksək qiymətləndirilib və o, 1981-ci ildə “Səhiyyə əlaçısı” döş nişanına, 1991-ci ildə Azərbaycan Milli Yaradıcılıq Akademiyasının tibb doktoru, Azərbaycan Ziyalılar Cəmiyyətinin vitse- prezidenti və fəxri doktoru adlarına, Azərbaycan Respublikası Səhiyyə Nazirliyinin fəxri fərmanına layiq görülüb.O, 1998-ci ildə Rusiya Federasiyası Təbiət Elmləri Akademiyasının üzvü seçilib, H.Z.Tağıyev adına fəxri mükafatını alıb.Şadlinski hazırda insan anatomiyası kafedrasının müdiri olmaqla bərabər, həm də ATU-nun tədris işləri üzrə prorektordur.Vaqif müəllim Azərbaycan xalqının əfsanəvi qəhrəman oğlu, böyük sərkərdə Abbasqulu ağa Şadlinskinin nəslindəndir.Vaqifin dünyaya göz açdığı Vedibasar mahalı tarixən xalqımızın yaddaşında 1917-1921- ci illərdə erməni silahlı daşnak qüvvələrinə qarşı apardığı milli azadlıq mübarizəsinin simvolu kimi daim canlanmaqdadır.Vedibasarlılar öz mərdliyi, kişilik ənənələri, qəhrəmanlığı, dəyanəti, qətiyətliyi, ədalətliyi, mübarizliyi ilə tanınırlar.Məhz belə bir ruhu özündə yaşadan Vaqif müəllim də öz ali fərdi keyfiyyətləri ilə bu nəslin, adına layiq oğul olduğunu bütün həyatı boyu sübut etmişdir.Şadlinskini daha yaxından tanıyanlar onda Abbasqulu bəydən sızma xarakterlər- vətənpərvərlik, qətiyyətlilik, əməlinə və əqidəsinə dərin inam və sədaqət, sınmazlıq, sözü birbaşa üzə demək keyfiyyətləri yaşayır.Vaqif müəllimlə söhbətimizin ilkin qayəsini bu gün əxlaq və mənəviyyatımızd baş verən aşınmalar və bunun köklərinin haradan nəşələndiyini açıqlamaq təşkil edirdi.Buna görə Vaqif müəllim bu suala aydınlıq gətirmək məqsədi ilə əvvəldən başlamağı məsləhət bildi: - Hələ sovetlər dövründə mənim nəsə irəli çəkilmək məsələm var idi.Məni Respublika Nəzarət Komitəsinə çağırmışdılar.Dedilər ki, bir tərcümeyi- hal yaz, amma geniş şəkildə olsun.Orada bütün yaxın qohumlarının kimliyi göstərilməlidir.Mən tərcümeyi-halı yazanda yeznəmizin atasının adını və harada işlədiyini dəqiq bilmədiyimə görə , dedim ki, bəlkə bunu heç yazmayım.Həmin şəxs dedi ki, tərcümeyi- halda hər şey ətraflı yazılmalıdır və heç nə gizlədilməməlidir.Qeyd etdim ki, bu bürokratiklik nəyə lazımdır?O dedi ki, bu bürokratiklik deyil, biz kadrları necə seçdiyimizi bilirik.Yoxlayırıq ki, kadrlar rus dilini mükəmməl bilirlər, ya yox.Dedim ki, rus dilini mükəmməl bilməyə ehtiyac yoxdur, çünki əgər kimsə bura gələn rus müxbirini başa düşüb, ona cavab verə bilirsə, yaxud Moskvadan gələn komissiyanın fikrini başa düşürsə, daha rus dilini mükəmməl öyrənməyə nə ehtiyac var?Bunun dərin mənası da yoxdur heç, çünki biz Azərbaycanda yaşayırıq.O qeyd etdi ki, bizim hər birimizin “böyük qardaşlarımızın” dilini bilməsi hökmən vacibdir.Cavabında bildirdim ki, mən orta məktəbi kənddə, öz doğma ana dilimizdə qurtarmışam.Bakıda tələbə olanda da təhsilimi Azərbaycan dilində davam etdirmişəm.Amma əsgərlikdə üç il olmuşam, rus dilində fikrimi çatdırmağı bacarıram və müsahibimi başa düşürəm.Rus dilində oxumamışam və bundan sonra da oxumaq məqsədim yoxdur.Dedim ki, hər bir millət əvvəlcə öz diliylə, tarixi keçmişiylə, ədəbiyyatıyla tanış olmalıdır, sonra o, açıqca üzümə dedi: “Yox, sən heç vaxt vəzifədə işləyə bilməzsən”.O məndən bir söz də soruşdu: “Evin palendəndir, yoxsa daşdan?” Deməli, o dövrdə rusdilli və qarışıq millətdən olanların irəli çəkilməsi, vəzifə kreslolarını tutması barədə xüsusi təlimat var idi.Yəni vəzifəyə çəkilənlərin ailə mənşəyində hökmən qeyri- millətlərin nümayəndələri olmalıydı...Mənəviyyat, əxlaq məsələsinə gəldikdə isə, onu deyim ki, illər boyu Azərbaycan ədəbiyyatının, Azərbaycan təbabətinin, Azərbaycan neft sənayesinin ən gözəl biliciləri, ən savadlı mütəxəssisləri rayondan gəlib.Bakıda erməni, rus, yəhudi millətindən olan adamların evlərində kirayədə qalıblar.Bəli, haykanuşların evində kirayədə qalanda onlar görürdülər ki, bu, savadlı oğlandır, bunun gələcəyi var, arxasında elə də qohum- əqrabası yoxdur.Ona görə də haykanuş qızına tapşırırdı ki,bunu əldən buraxmaq olmaz.Eləcə də ruslar və yəhudilər bu cür hərəkət edirdilər.Bu yollarda bizim istedadlı oğlanlarımızın məcburiyyət qarşısında qalıb kirayənişinlikdən azad olmaqdan ötəri “xozeyn” və ya “xozeyka”larının qızlarıyla evlənib həyatlarının yarısını başqa millətlərə bağışlamalı olurdular.Və həmin haykanuşların küçədəki pozğun qadınları bizim “alicənablar”ın xeyirxahlığı sayəsində “JEK” lərə, banklara, yüksək dövlət postlarına, idarələrə işə götürürdülər.Bununla da mənbələrimizdə, tarixi köklərimizdə saxtalaşdırlma dövrü başlandı.1990-cı ildə mən MK-nın kitabxanasına baş çəkdim ki, bəlkə orada keçmiş tarixi kitablar qala.Gördüm ki, MK- nın həmin kitabxanası Şaumyanın adınadır.Orada Mirzoyanın “Revolyuçionnıy Vostok” jurnalına rast gəldim.Həmin jurnalda Mirzoyan Moskvada 1936-cı ildəki çıxışında göstərirdi ki, ermənilər azərbaycanlıları qırmış, onlara divan tutmuşlar.Əlbəttə, bu ruslar tərəfindən öyrədilmiş bir çıxış olub ki, onun Azərbaycana gəlməsinə etiraz edən olmasın.Bu çıxışdan sonra Mirzoyanı Azərbaycan MK-ya katib göndərirlər.Bundan əvvəl, Azərbaycan qızları həm də marusiyaların, nataşaların evlərində qalırdılar və onlar da müxtəlif vasitələrlə bizim qızları yoldan çıxarırdılar.Bildiyimiz kimi, genetika var, irsiyyət və əcdadlıq var.Buna bir misal çəkmək istəyirəm.Bir gün 5-6 ağsaqqal küçədən keçirmiş.Bərk yağış yağırmış.Bir cavan oğlan bunların yanından qaça-qaça ötüb keçir.Oğlanın ayağının altından çıxan zığlı su qocaların üstünə sıçrayır.Onlardan biri digərindən soruşur: - Ə, bu kimin oğludur belə?O biri ağsaqqal kişi qayıdır ki, filankəsin nəvəsidir.Birinci ağsaqqal deyir ki, o nəsildən belə bir ədəbsiz adam çıxmayıb.Görəsən, bu kimə oxşayıb?“Kimə oxşayacaq, dayısı gic Əliyə”,- deyə bu nəsli yaxşı tanıyan o biri ağsaqqal dillənir.Deməli, nəsildə kimsə yaramaz bir adam, genetik cəhətdən zəif bir adam tapıldı.İndi bəzi pozğun qızlarımız o dövrdə, o insanlardan əmələ gələnlərdir.İrsiyyət burada özünü hökmən göstərir, yəni bu gün marusiyalara, nataşalara oxşayan qızlarımız həmin irsiyyətin nəticələridir.O dövrdə ən yüksək vəzifələrdə qeyri-millətin nümayəndələrinin yerləşdirilməsi bizi bu günə salıbdır.Bir faktı demək istəyirəm.Bizim universitetdə nəzəri korpuslar var, bir də praktiki korpuslar.6 korpusumuz, 6 yataqxanamız var.Hər korpusda 10-15 erməni arvadı və qızı xadimə, kişiləri isə “oxran” işləyirdi.O cümlədən yataqxanalarda da işləyirdilər.Təsəvvür edin ki, 1990- cı ildə 650 təsərrüfat işçisindən 450-si erməni, bunlardan 50-60- ı da rus idi.Yəni bununla demək istəyirəm ki, onlar bir gündə bizi zəhərləyə bilərdilər.Çünki hər şey onların əlində idi.Mən MK-ya müraciət etdim ki, bunlar buradan getməlidir.Və bizim tələbələr müvəqqəti onları əvəz etməlidir.Sonra bir günün içində yataqxananın komendantını, xadimələrini dəyişdirdim.Bunu eşitcək məni polisə çağırdılar ki, mən erməniləri sıxışdırıram.Mən onlara izah etdim ki, yataqxanalarda iki minə yaxın tələbəmiz qalır.Ermənilər bir gecədə onları zəhərləyə bilərlər.Hər halda özümüzkülərdən mənim bu hərkətimə dodaq büzənlər tapıldı.Bir də ki, oğul heç vaxt dayısına güllə atmaz.Ruslar, ermənilər, yəhudilər “matriarxlara”, bizim milləti isə “partiarxlara” mənsubdur.Yəni biz daha çox ata tərəfə meyilli millətik.Onlar isə ana tərəfə.Buna görə də ermənilərdən doğulan övlad heç vaxt erməniyə qarşı çıxmaz, ona silah qaldırmaz.Bu gün əxlaqımızın və mənəviyyatımızın pozulmasının əsas köklərindən biri məhz “dayısı gic Əliyə oxşayanlardır”.Əxlaqsızlığın yaranmasında iqtisadi çətinliklər də az rol oynamır.Digər tərəfdən isə əxlaqsızlıq girdabına düşənlərhəmişə özünü harın saxlayan, bir villada ailəsiylə yaşayan, digər villada isə aşnasıyla kef çəkənlərdir.Təbiidir ki, ailə nəzarətsiz qalanda ya cinayət törədilər, ya da əxlaqsızlıq baş verə bilər.Amma bu gün kasıbçılıq ucbatından özlərini satanların həqiqətən bizim kökümüzdən olmasına qətiyyən inanmıram.Elə götürək ki, Mir Cəlalın “Bir gəncin manifesti” əsərini.Bunu hamımız bilirik.Mən bir şeyi xüsusilə qeyd etmək istəyirəm.Əgər bu gün elm, təhsil, tibb ocaqlarımızın başında sırf, təmiz Azərbaycan nümayəndəsi dayanmasa, bu, bizim üçün çox ağır olacaq.Bu gün haray salırlar ki, respublikamızda alimlərin sayı artıb, qabağına durmaq lazımdır.Kimin adamı, pulu varsa, qoy onlar keçsin.Savadı var, adamı yoxdursa, pulu yoxdursa və yaxud dikbaşdırsa, belələrinə mane olmaq lazımdır.Bu gün tarixdən gələn nişanələri məhv etmək, istedadı məhv etmək, milli ruhda düşünüb yazıb- yaradanlara mane olmaq ancaq qeyri-millətin nümayəndələrinin işidir.Biz tezliklə bu buxovlardan xilas olmalıyıq.Nəhayət, biz başa düşməliyik ki, bu gün millətimizə, elmimizə qarşı qeyri- millətin nümayəndələri “səlib yürüşü”nə çıxıblar.Bu millətin nümayəndələrinin arxasında da çox böyük qüvvələr dayanır və onlara hərtərəfli himayədarlıq edir, onları qoruyurlar.- Vaqif müəllim, sirr deyil ki, bu gün kimə bir vəzifə təklif etsələr, tərəddüd etmədən həmin təklifi qəbul edər.Onunçün fərqi yoxdur, o, bu vəzifənin öhdəsindən gələcək, ya gəlməyəcək.Ancaq vaxtilə elə kişilər olub ki, vəzifəyə getməkdən imtina ediblər.Belə kişilərdən biri də eşitdiyimə görə Sizin atanız, Bilas müəllim olub.Bu barədə nə deyə bilərsiniz?- Yaxşı yadımdadır, o vaxt 11-12 yaşım olardı.Gəncə vilayəti yarandı və Gəncə vilayət Partiya Komitəsinə rəhbərliyə rəhmətlik İmam Mustafayevi irəli çəkmişdilər.Bir gün səhər gördüm ki, həyət qapısı döyülür.Məndən soruşdular ki, bura Bilas müəllimin evidir?Mənimlə söhbət edən maşının sürücüsü idi, maşında isə başqa bir adam oturmuşdu.Sürücü məndən atamı çağırmağı xahiş etdi.O, gələn qonağı görcək əvvəlcə tutuldu, sonra onları evə dəvət etdi.Qonaq etiraz etdi: - Yox, sağ olun.Yolla keçirdim, dedim, görüm necəsiniz?Müəllim, mən sizin haqqınızda çox eşitmişəm.Gəlin, sizi H.B.Zərdabi adına APİ-yə rektor qoyum.Atam dedi: - Çox sağ olun, İmam müəllim.Mənim Sizə böyük hörmətim var.Ancaq mən kənddən şəhərə çıxa bilmirəm.Elə bu kənddə işləyirəm, kənd balalarına azdan-çoxdan bilik öyrədirəm, bu mənim bəsimdir.İmam müəllim təəccüblə: - Müəllim, bilirsiz mən sizə nəyi təklif edirəm?O böyüklükdə institutun rektorluğunu sizə verirəm.Bilirsiz , bu, nə deməkdir?- dedi.Atam yenə etiraz etdi: - Yox, mən orda işləyə bilmərəm, çünki mən heç elmlər namizədi də deyiləm.İkinci bir tərəfdən də, bizim kənddən ora elə zəif uşqlar daxil olub oxuyurlar ki, ora getsəm, gərək onların hamısını çıxardam o institutdan.Bunu mən bacarmaram.Bu söhbətdən sonra katib atamla halallaşıb ayrıldı.Bir dəfə məclislərin birində İmam müəllimlə görüşüb söhbət edirdim.Söhbət əsasında atamla olan görüşünü yadına saldım.O gülüb dedi: - Görürsən, o zaman necə kişilər vardı.Amma indi sənin özünə vəzifə təşkil etsələr, dərhal gedərsən, hələ bir üstəlik rüşvət də verərsən.Yəni bu misalı çəkməkdə məqsədim odur ki, mən belə bir ailədə tərbiyə almışam.Camal müəllim, ermənilərlə bağlı bir faktı da qeyd etmək istəyirəm.Oğlum yaxınlarda Amerikanın Baltomor şəhərində kinq-boks üzrə yarışda iştirak edirdi.Yarımfinalda Rumiyadan gələn bir oğlanla vuruşub.Oğlanı dəfələrlə vurub yerə sərir, ancaq hakim erməni olduğundan buna imkan vermir.Axırda oğlum dözə bilməyib hakimin boğazından tutub soruşur: - Ayə, nə istəyirsən məndən?O cavabında deyir: - Sən Şadlinski nəslindənsən, heç olmasa, burada sizdən hayıfımı alım.Belə bir hadisə Kiyevdə də olmuşdu.Yarımfinalda hərlədibfırladıb oğlumu erməiylə salırlar.Erməni eyni zananda Kiyevin çempionu idi.Oğlum bütün hallarda rəqibi üzərində üstünlüyü ələ alıb.Ancaq hakim yenə də erməninin tərəfini saxlayırdı.Oğlum deyir: “Gördüm, ata, durmusan qarşımda, mənə deyirsən: “Ay vicdansız, əgər bu erməni dığasını nokautla udmasan, hakimlər səni uduzduracaq”.Bu sözlərdən sonra oğlum var gücüylə erməniyə birini ilişdirir və o, tirtap yerə uzanır.Görürsünüz də, hara gediriksə, ermənilər bizdən əl çəkmirlər.Odur ki, bunlara qarşı ehtiyatımızı gərək heç zaman əldən verməyək.Qərbi Azərbaycandan deportasiya olunub qədim Şəmkirin Çinarlı kəndində məskunlaşan ailələrdən biri də Bilas müəllimin ailəsi idi.İllər ötür, Çinarlı kəndində çinar boylu oğlanlar böyüyürdü.Onların arasında erməni dığaları da var idi.Onlar kənddə özlərini elə aparırdılar ki, elə bil Çinarlı onların atalarından qalmışdı.Vaqifin ərköyünlüyü, tay-tuşları olan erməni dığalarına cavab qaytarması, hətta güləşdiyi zaman özündən böyüklərin də kürəyini yerə vurması heç vaxt erməni Arakelin diqqətindən yayınmırdı.O çalışırdı ki, Vaqifi təkləyib döydürsün.Hamıya sübut etsin ki, Çinarlı kəndində ancaq erməni uşaqları ağalıq edə bilərlər.Bir gün kəndin klubunda hind filmi göstərilirdi.Uşaqlar da həmin filmə baxırdılar.Birdən klubda qışqırtı qopur.Tez işıqları yandırdılar.Arakelin və bir neçə erməni dığasının qışqırığı aləmi başına götürmüşdü.Arakelin ağız-burnu qana bulaşmışdı.Vaqif təkbaşına erməni dığalarının yaxşıca dərsini vermişdi.O vaxtdan Vaqifin səsi gələndə erməni dığaları evlərindən çölə çıxmırdılar.Bundan sonra kənddə Vaqifin hörməti artdı.Bir dəfə Arakelin atası Bilas müəllimi görüb camaatın arasında demişdi: - Ay Bilas müəllim, ara, elə siz də qəribə adamlarsınız.Biz ermənilərdən nə istəyirsiniz?Ermənistanda Abbasqulu bəy bizi kırdı, burda da sənin oğlun Vaqif.Siz Şadlinskilərin əlindən biz torpaqlarımızdan hara çıxax gedax?..Bilas müəllim isə ona sakit tərzdə cavab vermişdi: - Sizin nə vaxt torpağınız, yeriniz-yurdunuz olub ki?Doğma bildiyiniz bizim ana Vətəndən siz şərəfsizləri biz yox, Vaqif kimi oğullar təmizləyəcək.Sizləri bizim başımıza çıxaranlar namusunuzu, qeyrətinizi ayaqları altına aldığınız “Sarı köpəklərdir”.Zamanonların da dərsini verəcək, tələsməyin.İllər ötdü, dünyamızda çox şey dəyişdi.Bircə dəyişməyən elin, obanın ağsaqqalı olan müdrikliyi, alicənablığı ilə təkcə Çinarlıda deyil, doğma Azərbaycanımızın bir çox guşələrində nəslinə, soyadına hörmət qazandıran Bilas müəllimin oğlu Vaqif Şadlinski haqqında olan düşüncələri həqiqətə çevrilib dəyişməz oldu.Şadlinski öz müəllimini də heç zaman unutmur.Belə ki, 1996- cı ildə müəllimi K.Ə.Balakişiyevin 90 illik yubileyini universitetdə geniş qeyd olunması və bu münasibətlə elmi toplunun buraxılması da V.Şadlinskinin adı ilə bağlıdır.Bundan əlavə, V.Şadlinski müəllimə dərin hörmət əlaməti olaraq Azərbaycanda anatomik məktəbin, anatomiya kafedrasının və muzeylərinin yaradıcısı, professor K.Ə.Balakişiyevin foyedə büstünü qoydurmuş, onun elmi və pedaqoji fəaliyyətindən bəhs edən guşə yaratmışdır.Bunun qarşısında isə 1919- cu ildən bu günə kimi kafedraya rəhbərlik etmiş mərhum professorların alt yazısı ilə şəkilləri asılmışdır.Vaqif müəllim kafedra müdiri işlədiyi müddətdə hər il K.Balakişiyevin doğum günü kafedranın əməkdşları və universitetin 1-ci kurs tələbələrinin nümayəndələri onun qəbri üstünə gedərək tanınmış alimin həyat və fəaliyyətindən, tibb elmindən , xüsusilə Azərbaycan anatomiya məktəbinin yaranmasında böyük rolundan, xidmətlərindən danışaraq onun xatirəsini yad edirlər.İndi Vaqif müəllim ömrünün 60-cı baharını yaşayır.O, tutduğu vəzifə ilə tanınan insanlardan olmayıb.Vaqif müəllim bu ömrü hədər yaşamayıb.O öz zəhmətsevərliyi, prisipiallığı, dönməzliyi, əyilməzliyi və səmimiyyəti ilə insanların gözündə ucalmışdır.Bu ucalıq, bu zirvədən boylanma həqiqətən Vaqif müəllimə yaraşır.Ona elmin zirvələrini fəth etməkdə yeni yaradıcılıq uğurları diləyirik!Bakı şəhəri, 04 oktyabr 1999-cu il.Alim və idmançı (Müsahibimiz Azərbaycan idmanında və elmində xüsusi yeri olan, öz xidmətləri və zəhməti ilə özünəməxsus izlər qoyan, Azərbaycan Boks Federasiyasının vitse - prezidenti, Milli Olimpiya Komitəsinin üzvü, Beynəlxalq dərəcəli hakim, geologiya - minerologiya elmləri namizədi, zəlzələşünas alim Ramiz Yusif oğlu Yusifovdur.) Yusif oğlu Yusifov 1936 – cı il mayın 15 – də Ağdam şəhərində ziyalı ailəsində anadan olmuşdur.1944-cü ildə Ağdam şəhərində 1-ci sinfə daxil olub, sonra atasının vızifəsi iləəlaqədar Naxçıvana köçüblər.O, təhsilini Naxçıvan şəhər 1 saylı orta məktəbində davam etdirmişdir.Yusifo vun ailəsi Bakıya köçmüş və orta təhsilini 199 saylı orta məktəbdə yenidən davam etdirmiş və 1954-cü ildə həmin məktəbi bitirmişdir.R.Yusifov 1954 –cü ildə BDU - nun Geoloji- Coğrafiya fakültəsinə daxil olub.1959-cu ildə R.Yusifov həmin fakültəni bitirib və elmi fəaliyyətini neft və qaz yataqlarının geologiyası, geofizikası və seysmologiyasıüzrə davam etdirmişdir.Yusifov 1965 - ci ildə geologiya - mineralogiya elmləri üzrə namizədlik dissertasiyasını müdafiə edib.1966 - 80 - ci illərdə Elmlər Akademiyasının geologiya institutunda çalışdığı dövrdə isə kiçik elmi işçi vəzifəsindən böyük elmi işçi vəzifəsinədək yüksəlib.O, 90-dan çox elmi məqalənin müəllifidir.R.Yusifov 1952-ci ildən boksla məşğul olmağa başlayıb.O, 19541957-ci illərdəÜmumittifaq Spartak Cəmiyyətinin yarışlarının gümüş və bürünc medallarını qazanmışdır.Yusifov boks üzrə 5 dəfə Azərbaycan çempionu olub.O, 1958 -ci ildən SSRİ idman ustasıdır.1996-cı ildən boks üzrəBeynəlxalq dərəcəli hakimdir.1995-2009-cu ilin yanvarınadək Azərbaycan Respublikası Boks Federasiyasının vitse-prezidenti olub.Yusifov həmin federasiyanın icraçı komitəsinin üzvü, Milli Olimpiya Komitəsinin üzvü və Veteranlar Şurasının sədridir.Tanıtma:Ramiz - Ramiz müəllim, zəngin tərcümeyi-halınızdan görünür ki, həyatınız çox maraqlı və mənalı keçibdir.Həyatda insanın keçdiyi ömür yoluna nəzər saldıqda, ilk öncə onun uşaqlıq illəri göz önünə gəlir.Çünki uşaqlıq illəri insan həyatında yaddaqalan və silinməz izlər buraxır.Uşaqlıq illəriniz barədə nə deyə bilərsiniz?- Mən bütün söhbətlərimdə səmimi olmağa çalışmışam.Bu gün də sizinlə söhbətdə səmimi olacağam.Uşaqlıq illərinə gəldikdə tam səmiyyətlə deməliyəm ki, mən uşaqlıqda çox dəcəl və inadcıl olmuşam.Beynimə bir işi görmək düşdüsə, onu axıra çatdırmayınca rahat ola bilmirdim.Ona görə də həyatım həmişə mübarizə aparmaq, çarpışmalar və qalmaqallarla keçibdir.Ədalətsizliyi və haqsızlığı heç cür bağışlaya bilmirəm.Mən daim hərəkətdə və fəaliyyətdə olmağı xoşlayan insan olmuşam.Mənim belə bir devizim var: «Əgər sakitcə oturub nəyisə gözləyirsənsə, deməli zaman səninçün dayanıbdır.» Bir dəfə qarlı bir gündə asfalt yolda «konki» sürdüyüm zaman daha sürətlə getmək üçün əlimdəki qarmaq məftili yanımdan ötüb keçən «Palturka» maşınının arxa dəmirinə keçirdim.Sürücünün bundan xəbəri olmadı.Maşının sürəti get - gedə artdığından həyatım üçün təhlükə yaranmışdı.Son anda özümü itirdim və məftili əlimdən buraxdım.Bu zaman qarşıdan gələn «Moskviç» avtomobilin sürücüsü gördü ki, «Palturka» maşınının arxasından qəfildən «konki»də bir uşaq peyda oldu və düz onun maşınının qarşısına çıxdı.Sürücü məni vurmamaq üçün sükanı sağa buraraq, yolun kənarına çıxdı.Mən isə özümü saxlaya bilməyib yolun kənarındakı dərəyə yuvarlandım.«Moskviç» maşınının sürücüsü tez maşından düşüb, dərədə huşsuz halda uzanıb qalmış məni götürüb şəhərə gətirir.Sürücü məni dərhal tanıyır.Onu da deyim ki, o,zaman atam Yusifov Yusif Naxçıvan MR MK- nın birinci katibi vəzifəsində (1946 – 1952 – ci illər) işləyirdi.- Ramiz müəllim, necə oldu ki, idmana gəldiniz?- Bir dəfə məktəbdə mənim uşaqlarla dalaşmamı görən Tofiq Bəhrəmov mənə məsləhət gördü ki, gedib boksla məşğul olum.Bəhrəmov bizim məktəbdə idman müəllimi işləyirdi.Həmin gündən sonra mən dünya miqyasında tanınan futbol hakimi Tofiq Bəhrəmovun məsləhəti ilə 1952 – ci ildən «Spartak» cəmiyyətində boksla məşğul olmağa başladım.Mən dəfələrlə şəhər və respublika birinciliklərinin, sonra isə SSRİ çempionatının iştirakçısı olmuşam.1958 – ci ildə SSRİ idman ustası dərəcəsini almışam.Mən boks üzrə 1954-cü ildə Tbilisidə 2-ci yeri, 1955-ci ildə Riqada 2-ci yeri, 1956-cı ildə Vilnüsdə keçirilən 6-cı Spartakiadada 3-cü yeri tutmuşam.Mən 5 dəfə Azərbaycan çempionu olmuşam.1996-cı ildən bu günə kimi boks üzrə Beynəlxalq dərəcəli hakiməm.Dəfələrlə Avropa və Dünya çempionatlarında müvəffəqiyyətlə iştirak etmişəm.Bu ərəfədə boksçularımızın Avropa və Dünya çempionatlarında 1 qızıl, 2 gümüş və 2 bürünc, Olimpiya oyununda isə 3 bürünc medal qazanmışdılar.Boksçularım dünyanın 5 qitəsində Azərbaycan bayrağını dalğalandırıblar.- Bildiyimizə görə siz eyni zamanda həm də zəlzələşünassınız.Bu barədə nə deyə bilərsiniz?- 1980 – ci ildə respublikada seysmik tədqiqatların gücləndirilməsi məqsədilə təşkil olunan geofiziki ekspedisiyaya məni də daxil etdilər və bundan sonrakı illərdə zəlzələ problemləri, onun nəticələrinin aradan qaldırılması ilə məşğul olmağa başladım.1984 – cü ildə Özbəkistandakı Qazlı zəlzələsində, 1985–ci ildə Səmərqənd – Buxara, 1989 – cu ilin iyununda İranın Rüdbar və 1997 – ci ildə Ərdəbil zəlzələlərində onun nəticələrini aradan qaldırmaq üçün Akademik Arif Həsənovun rəhbərliyi ilə təşkil edilmiş ekspedisiyasının tərkibində mən də var idim və həmin yerlərdə zəlzələdən ziyan çəkmiş insanlara köməklik etməkdə biz də iştirak etmişik.- Təbii ki, çoxillik idman karyeranızda yadda qalan hadisələr olub.Əgər olubsa, onu necə xatırlayırsınız?önəmli - Çoxillik idman karyeramda yaddaqalan hadisələr çox olub.Onlardan yalnız iki maraqlı hadisəni sizə söyləyəcəyəm.1954 – cü ildə beynəlxalq turnirdə iştirak etmək üçün Tbilisiyə getmişdik.Gəzinti zamanı təsadüfən şəhərdəki göllərdən birində azyaşlı oğlan uşağının boğulduğunu və onu xilas etmək istəyən anasının da batdığını gördük.Mən dərhal suya atılaraq onların hər ikisini xilas etdim.Həmin axşam idmançıların qaldığı mehmanxanaya gələn uşağın atası məni və dostlarımı evinə apararaq böyük ziyafət verdi.Mənim xilas etdiyim həmin o, gürcü balası hazlrda Moskva Aviasiya İnstitutunun prorektoru vəzifəsində işləyir.Onu da deyim ki, indiyə kimi onlarla ailəvi dostluq edirik.İkinci maraqlı və sevindirici hadisə isə 1999-cu ildə olmuşdu.Həmin il Amerikada boks üzrə dünya birinciliyi keçirilirdi.İlk dəfə olaraq Azərbaycandan iki boksçumuz- Əli İsmayılov və Sahib Bağırov da həmin birincilikdə iştirak etməyə lisenziya qazanmışdı.Boksçularımızın məşqçisi Rauf Cabbarov idi.Mən isə həmin yarışmaya həm hakim, həm də rəhbər kimi getmişdim.O, yarışmada Əli İsmayılov bürünc medal qazandı.İlk dəfə olaraq boks üzrə Azərbaycana medalla qayıtdıq.Bizi hörmətli prezidentimiz İlham Əliyev cənabları qarşıladı və bizim hamımızı mükafatlandırdı.Yaxşı yadımdadır, prezident Əli İsmayılova avtomobil hədiyyə etdi.Bundan sonra Azərbaycan boksçuları dünya çempionatlarında birbirinin ardınca böyük uğurlara imza atdılar.- Ramiz müəllim, doğrudan da indi dövlətimiz, xüsusən də prezidentimiz idmana çox böyük qayğı göstərir, idmançılarımıza hər sahədə dəstək olur.- Bəli, onu doğru qeyd etdiniz.Bunu qeyd edəcəkdim.Bunu hamı görür və hamı bilir.Doğrudan da, Prezidentimiz hazırda idmana çox böyük qayğı göstərir, idmançılarımızla daim maraqlanır, onların problemlərini həmişə həll edir.Dövlət və Prezidentimiz tərəfindən bu qayğı və müdafiəni hiss edən idmançılarımız ona görədir ki, Avropa və Dünya çempionatlarında daha əzmlə, fədəkarcasına mübarizə apararaq Azərbaycanımızın üç rəngli bayrağını bütün dünya ölkələrindəən yüksək yerlərdə dalğalandırmış və dalğalandırmaqda davam edirlər...- Ramiz müəllim, maraqlı müsahibəyə görə sizə təşəkkür edirik.Bakı, mart 2007-ci il.Vahid milli ideologiyanın yaradılması vacibdirmi?Tanıtma: Tağıyev Əlikram Mirhəsən oğlu, 1945 -ci ildə İmişli rayonun Qaradonlu kəndində anadan olmuşdur.1 saylı İmişli şəhər orta məktəbini (1963), M.F.Axundov adına APDİ-ni (1969), Azərb.EA-nın Fəlsəfə və Hüquq İnstitutunun aspiranturasını (1974), Bakı Ali Partiya məktəbinin nəzdindəki iki illik Marksizm-Leninizm Universitetini (1975) bitirmişdir.1982 -ci ildən elmlər namizədi, 1986-cı ildən dosent, 1994cü ildən isə professordur.Ə.Tağıyev “K.Marks və ideoloji mübarizə” (1985), “Azərbaycan milli mədəniyyəti və onun burjua saxtalaşdırılmasının tənqidi” (1986), “Lenin milli siyasəti və antikommunizm” (1988), “Politologiya” (1993), “Napoleon” (1993), “Sosiologiya” (1994), “Polotologiya fənninin tədrisi metodikası” (1995), “Milli ideya və milli ideologiya” (1995), “Etnik siyasət” (1997), “Platon və Aristotel” (1997), “Fəlsəfə” (1997), “Kulturologiya” (1997), “Orta əsrlərin fəlsəfi və social-siyasi fikri (Qərbi Avropa və Azərbaycan)” (1999), “Mədəniyyətşünaslığın əsasları” (1999), “Azərbaycan xalq cümhuriyyəti” (1998), “Siyasi biliklərin əsasları” (1999), “Böyük Britaniyanın siyasi həyatı” (2000), “Etnopolitologiya” (2000), “Ruslar və Türklər” (2000) kitablarının müəllifidir.Professor Ə.Tağıyev “Sosial-siyasi fəlsəfə problemləri” məqalələr toplusunun redaktorudur.10-dan yuxarı aspirant və dissertanta elmi rəhbərlik edir.Hazırda Ə.Tağıyev Azərbaycan EA-nın Beynəlxalq Münasibətlər İnstitutunun “Millətlərarası social-siyasi proseslər” şöbəsinin müdiridir.- Əlikram müəllim, Avropa Şurasına qəbul olunmağımız və ümumiyyətlə millətimizin Avropalaşmağa olan meyli haqqında nə deyə bilərsiniz?- Avropa Şurasına qəbul olunmağımız heç şübhəsiz ki, xalqımızın həyatında mühüm siyasi əhəmiyyət kəsb edir.Bu, iqtidarın yeritdiyi konstruktiv xarici siyasi fəaliyyətin nəticəsidir.Biz bu quruma daxil olmaqla dönüb avropalı olmuruq.Bu, hər şeydən əvvəl, siyasi bir məsələdir.Milli təhlükəsizliyin təminatı üçün, insane haqlarının qorunması məsələsində əhəmiyyətlidir.O ki, qaldı məsələnin ikinci tərəfinə, onu deyək ki, biz Avropa Şurasına daxil olmaqla, milli-mənəvi dəyərlərimizdən əl çəkmirik, öz milli simamızı itirmirik, həyat tərzimiz bir şərqli olaraq qalır.Avropaya meyl, avropalaşmağa olan həvəs hər şeydən əvvəl ondan irəli gəlir ki, avropalılar insanın insane kimi yaşaması üçün lazımi şərait yaratmışdır.Bu ölkələrdə yeridilən social-siyasət xalqın maddi həyat şəraitini yaxşılaşdırmağı özünün birinci dərəcəli vəzifəsi kimi qarşıya qoyur.İ.Kant nahaq yerə yazmırdı ki, sivilizasiya o yerdə başlayır ki, insan orada özünə müəyyən şərait düzəltməyə çalışır.Bu mənada şübhə yoxdur ki, avropalılar bir çox xalqlardan və eləcə də bizdən irəlidədir və bizim də onların yolunu izləmək meylimiz təəccüb doğurmamalıdır.Amma burada məsələnin bir sıra ziddiyyətli cəhətləri də vardır.Məsələn, Avropada elə qüvvələr vardır ki, bizim kimiləri öz cəmiyyətlərinə qəbul etmələrinin açıq-açığına əleyhinədirlər.Görünür, bu dairələr Avropa həyat tərzinin bizlər üçün ömürlük bir ideal və miraj olaraq qalmasını arzu edirlər.Əgər biz onlara çatmış olsaq da, onda Avropanı kim təqlid edəcəkdir?- Siz avropalaşmaqla görürsünüz?yeniləşməyin nisbətini necə - Avropalaşmaqla yeniləşmək ideyasını eyniləşdirmək məncə, məsəlnin tam həlli demək deyil.Bu, keçən əsrin axırı və yeni əsrin əvvəlləri üçün doğru idi.Çünki bütün yeni ideyalar o zaman Avropadan nəşət edirdi və yeniləşmə kimi qəbul edilirdi.Ona görə də milli hərəkat ideologlarımız avropalaşmağı məqbul sayırdılar.İndi isə nisbət dəyişilmişdir.Yeni ideyalar təkcə Avropadan gəlmir, hətta İslam şərqindən, Cənub-şərqi Asiya ölkələrindən də gəlir.İndi Avropa elmin, siyasətin və texnologiyanın bir sıra sahələri üzrə öz mövqelərini bu yeni sivilizasiya mərkəzlərinə verməkdədir.Şpenqler “Avropanın qürübu” əsərində yazırdı ki, Avropa mədəniyyəti tənəzzül dövrünə qədəm qoymuşdur.Ona görə də Amerika sosioloqu Samuel Xantinqton özünün “Sivilizasiyaların toqquşması” əsərində yazırdı ki, artıq XXI əsrdə ideoloji qarşıdurmaları dinlərin və sivilizasiyaların mübarizəsi əvəz edəcəkdir.S.Xantinqton hətta, erməniazərbaycan münaqişəsini də məhz bu mübarizənin nəticəsi kimi qiymətləndirir.- Professor, yeri gəlmişkən, Siz cavabınızda ideologiya məsələsinə toxundunuz.Müasir Azərbaycan cəmiyyəti üçün vahid milli ideologiyanın yaradılmasına münasibətiniz necədir?- Demokratik cəmiyyətdə vahid ideologiyadan danışmaq olmaz.Çünki, burada pluralism hökm sürür, bütün sahələrdə və eləcə də ideologiya sahəsində.Qərbdə də istəmirlər ki, biz yeni bir totalitar ideologiya yaradaq.Yeni milli ideologiya vahid milli siyasi liderin olmasını tələb edir.Bu bəlkə də keçid dövrü üçün lazımdır.Amma bütövlükdə universal deyil, çünki vahid ideologiya həm də vahid metodologiyanın olmasını zəruri hesab edir.Azərbaycanlıların milli ideyası isə həmişəyaşardır.Onu vahid ideologiya ilə qaışdırmaq olmaz.Bizim milli idealımız müstəqil, çiçəklənən, azad və xoşbəxt yaşayan bir cəmiyyət qurmaq ideyasıdır.Bu həmişə olmuşdur və indi də var.- Siz metodologiyadan danışırsınız.Bildiyimiz kimi Marksist metodologiyası özünü doğrultmadı.Bəs indi ictimai elm sahələri hansı metodologiyaya söykənir?- Camal müəllim, çox yerində verilmiş sualdır.Biz bu yaxınlarda Fəlsəfə, sosiologiya və hüquq institutu ilə birlikdə bu mövzuda bir elmi konfrans da keçirmişik.Problemin həlli yollarını axtarırıq.Metodologiya sahəsində diktata yol ola bilməz.Hansı metodologiyadan istifadə olunması tədqiqatçıdan və onun tədqiq etdiyi mövzunun xarakterindən asılıdır.Marksist metodologiya əsasən Qərb ölkələrinin standartlarına uyğun olduğundan onu bizim şəraitə tətbiq edəndə istəristəməz nöqsanlı cəhətlər üzə çıxır və ictimai problemlərin bizə lazım olduğu kimi öyrənilməsinə maneçilik törədir.Ona görə də bizim sahələr üçün onu artıq köhnəlmiş sayırlar.Amma yenisi də yoxdur.Ona görə də sözdə Marksist metodologiyanı rədd edir, işdə isə əslində yenə də ondan istifadə olunur.Bunun da nəticəsində bəzi elmi tədqiqatlarda köhnəlik ruhu və nəfəsi hələ də qalmaqdadır.Bizcə ən yaxşı metoldologiya obyektiv reallığın düzgün əks etdirilməsi, konkret faktlardan ədalətlə istifadə edilməsi metodudur.- Bu günlərdə “Milli ideya və milli ideologiya: problemlər və onların şərhi” adlı kitabınız çapdan çıxmışdır.Siz bu problemin vətənpərvərliklə nisbətinə necə baxırsınız?- Hər bir millətin özünə məxsus ideyaları olur.Dostayevski yazırdı ki, ideyasız nə millət, nə də ki, şəxsiyyət mövcud olur.Bizim milli idealımız bilavasitə vətənpərvərliklə bağlıdır.Vətənpərvərlik mürəkkəb social-siyasi bir fenomendir.O, ayrıayrı regionların vahid şüurda birləşdirilməsidir.Azərbaycan vətənpərvərliyi azərbaycanlı milli ideyanın tərkib hissəsidir.Onun qarşısında duran məqsəd Azərbaycanın vəhdətini, ərazi bütövlüyünü qorumaq, onun səadəti üçün çalışmaqdır.Prezident H.Əliyevin göstərdiyi kimi, vətənpərvərlik yalnız cəbhədə silah götürüb vuruşmaq deyil.Əgər hər bir vətəndaş öz üzərinə düşən vəzifənin öhdəsindən layiqincə gəlirsə, elə bu da bir vətənpərvərlikdir.Vətənpərvərlik akademik bir məsələ kimi öz tədqiqini, ideolojisiyasi bir problem kimi isə öz təbliğini və adamlara aşılamasını, onların düşüncə tərzinə çevrilməsini tələb edir.Bu baxımdan sizing yazdığınız “Ölümlə üz-üzə” kitabı da çox gərəklidir.Ondan vətənpərvərlik tərbiyəsində geniş şəkildə istifadə etmək olar.Azərbaycan yazıçılarının və şairlərinin, xüsusən maarifçilərin vətənpərvərlik mövzusunda qoyub getdikləri zəngin irs bu sahəyə çox lazımdır.Onlar daim təbliğ olunub öyrənilməlidir.Biz hər şeydən əvvəl, azərbaycanlılaşmalıyıq.“Biz vətən üçün, vətən bizim üçün” şüarını, gənclərin dünyagörüşünə çevirməliyik.Vətənin bütün maddi və mənəvi nemətlərindən gen-boluna istifadə edə bildiyimiz kimi, onun rifahı naminə də çalışmağı bacarmalıyıq.-Əlikram müəllim, Siz dediniz ki, rəhbərlik etdiyiniz şöbənin elmi tədqiqat işləri əsasən keçid dövrünün social-siyasi problemlərinə həsr olunmuşdur.Çoxlarında ümumən bu dövr haqqında təsəvvürlər qeyri-məyyən xarakter daşıyır.Ümumiyyətlə, bu problemlərin tədqiqinin Azərbaycan üçün nə verə biləcəyi haqqında Sizin fikirlərinizi bilmək istərdik?- Hər şeydən əvvəl, şöbəmiz haqqında məlumat vermək istərdim.Bilirsiniz ki, bizim İnstitut əvvəllər Milli Münasibətlər İnstitutu adlanırdı.Bu ildən başlayaraq cəmiyyətimizdə grdən social-siyasi proseslərlə əlaqədar olaraq İnstitutun adı dəyişdirilib Beynəlxalq Münasibətlər İnstitutu olmuşdur.İnstitutda bu yeni ada uyğun yeni struktur dəyişiklikləri həyata keçirilmiş, əlavə yeni şöbələr açılmış, bizim şöbənin də adı bu proseslərə adekvat surətdə dəyişilərək “Millətlərarası social-siyasi proseslər” adlandırılmışdır.Biz indi burada millətlər və dövlətlər arasında yaranmış yeni nisbəti, milli təhlükəsizlik problemlərini, geosiyasi problemləri və s.məsələləri öyrənirik.Bu çıxışımdan istifadə edərək bir məsələni də qeyd etmək istərdim.Bizdə aspirantura və dissertantura fəaliyyət göstərir.Bizim aspirantlar və dissertantlar dissertasiyalarını tamamlayıb müxtəlif müdafiə şuralarına üz tuturlar.Açığını deyim ki, çox vaxt elə bu şuralarda da bir növ “ilişib qalır” və nəticə göstərə bilmirlər.Yaxşı olardı ki, Akademiya rəhbərliyi və AAK bu çatışmazlığı aradan qaldırıb institutda müvafiq ixtisaslar üzrə müdafiə şurası yaratsınlar.Bu, İnstitutda gənc elmi qüvvələrinin boy artımı üçün çox faydalı olardı.Doğrudur, institutda işləyən alimlərin bir çoxu (eləcə də mən özüm) müxtəlif müdafiə şuralarının üzvləri kimi çoxsahəli fəaliyyət göstərirlər.Amma elmi işlərini tamamlamış gənclər üçün bunların nə faydası?Yaxşı olmazmı ki, bugünkü elmimizin inkişafı naminə onlar üçün müəyyən şərait yaradılsın?- Əlbəttə, Əlikram müəllim, dediyiniz iradlarda bir həqiqət vardır.Bu gün nədənsə gənc elmi işçilərimizin qarşısına heç nədən sədd çəkməyə çalışırlar.Yəqin ki, elmimizin sabahı naminə xüsusilə bu işdə cavabdeh olan elmi təşkilatlar bu işlərin məsuliyyətini dərk edəcək və bundan sonra elmimizin inkişafı yolunda gecəsi-gündüzü olmayan əsl gənc elm fədailəri üçün də düşünməyə vaxt tapacaqlar.- Camal müəllim, elmimizin sabahına mən də böyük ümid bəsləyirəm.- Əlikram müəllim,maraqlı müsahibə üçün Sizə təşəkkürümü bildirirəm.“Ziyalı” qəzeti, 1-7 sentyabr 2000 -ci il.“Müsəlman müsəlmanın qardaşıdır” (Müsahibimiz Qafqaz Müsəlmanları İdarəsi Elmi-Dini Şürasının sədr müavini, Azərbaycan Jurnalist Həmkarlar İttifaqının (AzərKİVİHİ) sədri, yazıçı-teoloq Oqtay Salamzadədir.) - Qafqaz Müsəlmanları İdarəsinin Qazılar Şurası region möminlərinin növbəti qurultayının keçirilməsi barədə qərar qəbul edib.Şuranın iclasında Siz də həlledici səslə iştirak etmisiniz.Bu haqda bir qədər müfəssil məlumat almaq və oxucularımıza çatdırmaq istəyirik.- İclasda Qafqaz müsəlmanlarının növbəti qurultayının çağırılması təklifi hörmətli Şeyxülislam Hacı Allahşükür Paşazadə həzrətlərinin təsadüfi təşəbbüsü deyildi.Sadəcə olaraq, sonuncu qurultaydan beş il keçir və idarənin nizamnaməsi əsasında qurultay idarə sədri Şeyxülislam Hacı Allahşükür Paşazadə həzrətlərinin hesabatını dinləyib müzakirə etməli və yeni Qazılar Şürası seçməklə bərabər, qarşıda duran vəzifələri müəyyənləşdirilməlidir.- Qəribədir, dini qurultay, demək olar ki, hər beş ildən bir keçirilən prezident seçkilərinin növbəti kompaniyası ilə üstüstə düşür.Bu, təsadüfidir, yoxsa...- Bostanda qarpızla qovun, bağda alma ilə armud da, demək olar ki, eyni vaxtda yetişir.Bu mənada konstitusion bir dövlətdə prezident seçkiləri ilə qurultayın keçirilməsi və azad əqidə sahibləri olan Qazılar Şürasının yeni tərkibdə seçilməsi eyni vaxtda düşürsə, bu, söz yox, təsadüfi hadisədir.Lakin konstitusiyaya və Qurana əl basıb and içən prezidentlə ürəyi Allah eşqi ilə dolu olan və hər ibadətində Vətənin və xalqın səadəti naminə dualar edən qazıların, bütün dindarların və onların, mən deyərdim, dünyanın bütün müsəlmanları tərəfindən sevilən dərin zəkalı, uzaqgörən, tədbirli və təmkinli Şeyxülislamı hörmətli Hacı Allahşükür Paşazadənin birlikdə bütün səy və arzuları ölkəmizin rifahı, müstəqilliyi və qüdrətilə bağlıdırsa, bu, sevindirici haldır.Hər ölkədə belə deyil.“Pis gözə tikan batsın”, deyiblər.Məgər bu birliyə həsəd aparanlar və dövlətlə dini qarışdırmaq istəyən qüvvələr azdır?İstər hakimiyyət hərisi olan qüvvələr, istər onları qızışdıran xarici düşmənlərimiz.- Prezident Heydər Əliyev cənablarının dinə münasibəti barədə...- Bu barədə məsləhət bilərdim “İrşad” İslam Araşdırmaları Mərkəzinin direktoru, fəlsəfə elmləri doktoru, professor Rafiq Əliyevin “Heydər Əliyev, din və mənəvi dəyərlər” kitabını tapıb oxuyasınız.Müstəqil Azərbaycanda dinə və dinlə bağlı mənəvi dəyərlərə münasibət məsələsində dövlətin mövqeyinin mahiyyəti və əsas yönümləri Prezident Heydər Əliyevin müxtəlif yığıncaq və toplantılarda müxtəlif münasibətlərlə söylədiyi fikirlərində öz yığcam və konkret ifadəsini tapmışdır.Müəllif möhtərəm Prezidentin son illərdəki çıxış və nitqlərində din və mənəvi dəyərlərlə bağlı fikirlərini izləməklə həmin mövqeyi açıqlamağa çalışmışdır.Müəllif göstərir ki, bu gün Azərbaycan öz sivilizasiyalı inkişafı üçün dünyəvi dövlət quruculuğu yolunu seçmişdir.Prezident Heydər Əliyev Azərbaycanın inkişaf yolunu belə səciyyələndirir: “Ümumiyyətlə, bilin,- biz Azərbaycanda demokratik, hüquqi, dünyəvi dövlət qururuq.Bu müstəqil Azərbaycanın gələcək yolunun ana xəttidir, indiki ifadə ilə desək, strateji yolumuzdur.Çünki bu, xalqımızın gələcəyi üçün ən düzgün və xalqımızı səadətə aparan ən ağıllı yoldur.Biz bu yolu seçmişik və bu yolla gedirik.” Bu hər şeydən əvvəl Azərbaycanda dövlətin dindən ayrı olduğunu nəzərdə tutur.Lakin vətəndaş, bütövlükdə isə millət dindən ayrı deyildir.Müstəqil Azərbaycanın tutduğu bu yol millətin özünü dərindən dərk etməsini tələb edir, milli özünüdərk isə öz növbəsində millətin ictimai fikrinə, fəlsəfəsinə, adət- ənənəsinə müraciət edilməsini labüd edir, çünki burada bir tərəfdən milli substansiyanın - zatın özünüdərki, təcrübəsi, digər tərəfdən isə bu zatın nisbətən güclü və aydın təzahürləri cəm olmuşdur.-Keçmişin mənəvi dəyərlərindən danışanda bizim ölkəmiz, müsəlman ölkəsi kimi, bütün dəyərlərimizi əxz etməlidir?Bu, geriyə qayıtmaq deyilmi?- Mən buna da professor Rafiq Əliyevin sözləri ilə cavab vermək istəyirəm.O, bu barədə yazır: “Müsəlman ölkəsi kimi Azərbaycan şəraitində varislik prosesində eyni sosial psixoloji varislik mexanizmi vasitəsilə keçmişin gözəl əxlaqi dəyərləri ilə yanaşı, o dövrün sosial bəlaları - çoxarvadlılıq, müvəqqəti nikah forması kimi siğə, qızların erkən vaxtlardan məktəbdən təcrid edilərək ərə verilməsi, qadın hicabı, dini təəssübkeşlik, mövhumat və xurafat da müasir nəsillərin şüuruna və əməli həyatına yol tapır.Dini ənənələrə münasibətdə mövqeləri müəyyən edərkən bu amili nəzərə almamaq düzgün olmazdı”.- Bu sahədə Qafqaz Müsəlmanları İdarəsinin Elmi- Dini Şürası nə işlər görür?- Elmi-Dini Şüranın fəaliyyəti müsbət mənada çox əhatəli və genişdir.Şüraya tanınmış teoloq, həqiqətən misilsiz din alimi olan professor Vasim Məmmədəliyev rəhbərlik edir.Söz yox, şüraya ümumi rəhbərlik Şeyximiz tərəfindən həyata keçirilir.Biz şura üzvləri, onun dərin mənalı qeyd və təşəbbüslərini həmişə diqqət və rəğbətlə qarşılayırıq.Bu, məgər adi bir halmıdır ki, şuraya daxil olan alim və yazıçılar, hüquqçular və din xadimləri respublikamızın ən hörmətli ziyalılarındandır?Şeyx özü də tarix elmləri doktoru, professordur, bir sıra elmidini kitabların məsləhətçisi, redaktorudur.Vasim müəllimin adı isə tariximizə mühüm akademik Ziya Bünyadzadə ilə birlikdə Qurani-Kərimin tərcüməçisi və izahçısı kimi əbədi daxil olubdur.Şura üzvləri- istər hüquqçu Abdulla İbrahimov olsun, istər filologiya doktoru, akademik Bəkir Nəbiyev, istər fəlsəfə doktoru, Elmlər Akademiyasının müxbir üzvü Fuad Qasımzadə- biz hamımız böyük anlaşılma şəraitində işləyirik.Din xadimlərindən Hacı Salman Musayev, tanınmış teoloqlardan Hacı Sabir Həsənli, Axund Mirəziz Seyidzadə, Hacı Akif, Hacı Cəbrayıl və digər hörmətli şura üzvləri həm təşkilati, həm də elmi-nəzəri fəaliyyətimizdə böyük xidmət göstərirlər.- Qurultay barədə qəbul edilən problemlərin həllini nəzərdə tutur?qərarlarınız hansı - Şeyxülislam Hacı Allahşükür Paşazadə həzrətlərinin belə bir təklifi vardır ki, qurultay bu il sentyabr ayının 30- u, oktyabrın 1-2- də - 3 gün ərzində keçirilsin.Bu üç günə qurultayın, demək olar ki, davamı kimi fəaliyyət göstərən beynəlxalq elminəzəri konfransın keçirilməsi də daxildir.Bu konfransı ElmiDini Şura hazırlayacaqdır.Konfrans həm qurutayın nəticələrini, həm də bir sıra elmi-dini məruzələri müzakirə edəcəkdir.- Başqa dinlərə münasibət haqda sizin fikrinizi bilmək istərdik.- Başqa dinlərə münasibət barədə mən Prezident Heydər Əliyevin 1994-cü ilin 26 avqustunda Bakıdakı Təzəpir məscidində Məhəmməd peyğəmbərin mövludu münasibətilə etdiyi çıxışa əsaslanmaq istərdim.Bu sözlərdə Şeyximizin də nöqteyi- nəzəri əks olunmuşdur.Prezident göstərdi ki, İslam dini başqa dinlərə qarşı heç vaxt düşmən olmamışdır.Çünki bu dinlərin hamısı Allahdan gəlir.Azərbaycanda da müsəlmanlarla yanaşı başqa dinlərə etiqad edən adamlar yaşayır.Onlar da Azərbaycanın bərabər hüquqlu vətəndaşlarıdır.Çalışmalıyıq ki, dini, milli mənsubiyyətindən asılı olmayaraq Azərbaycanın bütün vətəndaşları eyni hüquqlu olsunlar və onların hamısının birliyini, vəhdətini təşkil edək.Bu da Allah- təalanın buyurduğu, bizim yolumuzdur.Bu həqiqətən belədir.- Qurultaya arzularınız?- Arzum budur ki, Allah qurultayın ən yüksək səviyyədə keçməsində bizə yar olsun.Mələklər bizi hər cür bəladan qorusun!Mən ki, respublikamızda qarşıdurmaya səsləyən bəzi sədalar eşidirəm, bu qurultaya, onun sığındığı Allahımıza naşükürlük sədalarıdır.Kimlərsə Şeyximizə, bizə həqarətlə, istehza ilə “ qırmızılar” deyir.Ancaq bu bədxahlara üz tutub deyirəm ki, şeyximiz Hacı Allahşükür Paşazadə həzrətləri “qırmızı” deyil, qızıl şeyxdir...Bəli, biz müsəlmanlar bir-birimizə qızıl qiymətilə baxmalı, bir-birimizi qızıl kimi dəyərləndirməliyik, çünki “müsəlman müsəlmanın qardaşıdır”- buyurub Həzrəti-Məhəmməd Əleyhissəlam.“Son söz” qəzeti, 27 avqust 1998 - ci il.Arif Quliyev: “Sənətdə gərək fədai olasan” (Müsahibimiz tanınmış gülüş ustası, Pespublikanın xalq artisti Arif Quliyevdir.) - Arif müəllim, harada və kimliyindən asılı olmayaraq adınız çəliləndə istər-istəməz adamların çöhrəsində təbəssüm yaranır.Əgər bu gün gülüş ustasına ciddi bir rol təqdim etsələr, onu qəbul edərdinizmi?- Əlbəttə, hər bir gülüşün arxasında bir düşüncə, bir fikir dərinliyi, müxtəlif məna çalarları var.gülüş nə qədər ciddi olarsa, o qədər də ifadə daha baxımlı, daha qəhqəhəli, daha qavranılası cəhətlərə malik olur.Əgər həyatda mənə ciddi rol, yəni “Hamlet”də, “Otello”da, yaxud “Vaqif”də oynamaq təklif olunarsa, niyə də qəbul etməyim?Hər bir aktyorun, xüsusilə də komediya aktyorun arzusudur ki, ciddi rol oynasın.Ancaq burada incə bir mətləb var.Həmin aktyor başa düşməlidir ki, o, bu ciddi rolu oynaya bilər, ya yox, orada öz sözünü deyə bilər, ya yox, bu rolun öhdəsindən gələ bilər, ya yox.Amma bunlara baxmayaraq ürəyimə yatan ciddi bir rol olarsa, oynayaram.- Demək, bünövrəsi gülüşlə yoğrulmuş bir aktyor birdən-birə ciddi rola girməsini Siz təbii qəbul edirsiniz.Bu zaman bəs Siz özünüz bu rolda bir tamaşaçı kimi necə hiss edərdiniz?- Əlbəttə, təbii qarşılardım.Bir də görürsən ki, ciddi bir şeir, parodiya ifa edəndə, tamaşaçı məni təbəssümsüz dinləyir, yəni şeiri başlayarkən ola bilər ki, tamaşaçının üzündə gülüş peyda olsun, amma 5-6 misradan sonra üzlərindəki təbəssüm getdikcə yox olur, onların sifətlərindəki mimika tamamilə dəyişərək ciddi görkəm alır.Bu zaman hiss edirsən ki, tamaşaçı səni qəbul etməyə başlayır.Məsələn, bu günlərdə ABA televiziyasında “Tam sərbəst” verilişində ciddi bir şeir dedim.Aparıcı özü də inana bilmirdi ki, mən bu şeiri bi cür ifa elədim.- Əgər Siz səhnədə ardıcıl olaraq bir neçə ciddi xarakterli rollar ifa etsəniz, onda belə çıxır ki, tamaşaçı da get-gedə əvvəlki gülüş ustası Arif Quliyevi unudacaq?- Düzdür, bu cür hal baş verə bilər, amma qoymaram gülüş ustası unudulsun.Çünki tutduğun yol düzdürsə, sən ona sadiqsənsə, əksinə o yol da sənə sadiqdirsə, onda bu yoldan dönməyə heç bir lüzum yoxdur.Onu da deyim ki, mən ciddi rol oynamışam.Məsələn, Mərahim Fərzəlibəyovun çəkdiyi “Mənim ağ şəhərim” filmində ciddi rol oynamışam.Həmin filmdə həmişə maşınla gəlirəm, zəif, kimsəsiz uşaqlara saqqız, oyuncaq paylayıram.Onlarla zarafatlaşır, deyib-gülürəm.Bunu ona görə edirəm ki, onlar bir anlıq da olsa, kasıbçılığın acısını unutsunlar.Növbəti dəfə gələndə gördüm ki, uşaqlardan biri yoxdur.Uşaqlardan həmin oğlanı soruşanda, dedilər ki, o, rəhmətə gedib.Mən qəbiristanlığa gəlirəm, həmin uşağın qəbrinin başına fırlanıram və ona gətirdiyim hədiyyəni qəbrinin üstünə qoyuram, göz yaşı axıdaraq dumanlıqda oranı tərk edirəm.Bu filimdə çalışmışam ki, o kədəri, qəmi verə bilim.- Arif müəllim, səhnədə aktyor və şəxsiyyət...Bunlar birbirini necə tamamlamalıdır?- Şəxsiyyət odur ki, səhnədə oynadığı rola, insanlara ciddi yanaşır.Obrazda isə əgər o, rolu oynayırsa, həmin rolun daxilinə öz xarakterini, öz baxışını, öz dünyagörüşünü, öz ağlını hopduraraq onu ifa edirsə və özünü də roldan ayırmırsa, mən onları bir yerdə görürəm.Məsələn, Əli Zeynalov “Alov” tamaşasında oynadığı bir obrazla o, tamaşaçıların yaddaşında həm gözəl bir aktyor kimi, həm də gözəl bir şəxsiyyət kimi qalmışdır.O zaman bu iki məfhum bir-birini tamamlaya bilmir ki, onda oynadığın obraza laqeyd yanaşırsan.Bu zaman aktyor səhnədə istər-istəməz öz mövqeyini itirçiş olur.- Səhnədə ürəkdən oynadığınız rol olubmu?Mingəçevir şəhərində “Almaz” əsəri tamaşaya qoyulurdu.Həmin əsərdə komsomolçu Barat rolunu mənə vermişdilər.Bu tamaşadan əvvəl “Hacı Qara”da nökər Kərəməlini oynamışdım.“Od parçası”nda Xanəli ifa etmişdim və bundan başqa bir çox rollar oynamışdım.Yəni komediya rolları oynamışdım.Ancaq “Almaz”da komsomolçu Baratı verəndə gördüm ki, bu rol mənə uyğun deyil.Ancaq buna etiraz edə bilməzdim, çünki mən burada işləyirdim və burdan da əmək haqqı alırdım.Ona görə də bu rol mənə uyğun olduolmadı, onu oynamalıydım.Bax, onda məcburiyyət qarşısında qalıb bu rolu oynadım.Tamaşaçılar da başladı komsomolçu Barata gülməyə.Əlbəttə, komik bir aktyorun birdən-birə ciddi komsomolçu rolunu oynaması doğrudan da gülüş doğurdu.Sonradan öz xahişimlə məni bu roldan çıxardılar.- Arif müəllim, elə bir hadisə olubmu ki, səhnədə oynadığınız rolda hansısa özünüzün bilərəkdən və ya bilməyərəkdən etdiyiniz bir hərəkət tamaşaçılarda gülüş doğursun?Mən bir rolu oynamalıydım, guya əlimdə bir çamadan vağzala gəlməliydim.O zaman sənətdə hələ ilk addımlarımı atırdım.Zal da tamaşaçıyla dolu idi.Özümü elə itirmişdim ki, bir çamadan əvəzinə iki çamadan götürmüşdüm.Birdən kənardan rejissor dedi: “Çıxmısan qatar ayağına, amma iki çamadan götürmüsən, birini götürməlisən.” Bu zaman başa düşdüm ki, səhv etmişəm, ancaq vəziyyətdən çıxmaq üçün dedim: “Vay, vay bu nə idi, rolu korladım ki, siz Allah, məni bağışlayın.” Tamaşaçılar keçdi gülməkdən.Belə hallar çox olub.Məsələn, rayonda tamaşa vermişik.Həmin tamaşada 7-8 aktyor iştirak edirdi.Tamaşa qurtarandan sonra biz 12 nəfər maşına minib yola düşəndə adamlar qışqırıb deyirdilər: “Aha, bunlar bizi aldatdılar, tamaşanı alayarımçıq verdilər, aktyorların qalanı rollarını oynamadılar.” Əlbəttə, onlar başa düşmürdülər ki, yerdə qalanların biri paltar geyindirən olur, biri qrim çəkən olur, biri saç darayan, biri paltar ütüləyən...Gülüş ustası kimi hansı sənətkarlarımızı özünüzün müəllimi hesab edirsiniz?- Özünə ustad sanmaq, sənətdə müəllimi hesab etmək o demək deyildir ki, onlar mənə məhz dərs desinlər.Bu yolda kimsə mənə bir cümlə də olsa, xeyirxah, doğru-düzgün söz deyibsə, işimdə azca da olsa, düzgün istiqamət veribsə, deməli, həmin şəxslər mənim ustadım, müəllimlərimdir.Bu baxımdan mən Səyavuş müəllimi, Hacıbaba müəllimi, Əliağa Ağayevi, İsmayıl Osmanlını misal göstərə bilərəm.Bu gözəl insanlar öz köməkliklərini gənclərdən heç zaman əsirgəməyiblər.Onların məsləhətləri gənc aktyorlara böyük kömək olub.Məsələn, Səyavuş müəllim Musiqli Komediya Teatrında “Gözün aydın” tamaşasında Səlyanski rolunu mənə oynamağı tapşırdı.Rəhmətlik Məmmədsadıq Nuriyev (Yaşar Nurinin atası), özü “Qayınana”da Əlini oynayırdı, amma bununla yanaşı, o məni də hazırlayırdı ki, nəvbəti tamaşalarda Əli rolunu mən oynayım.O bu rolu necə oynayacağım barədə dəyərli məsləhətlər verirdi.Rəhmətlik mənə ən çox sözün təsirindən danışırdı.Söz yox ki, səhnədə hərəkətdən əlavə, sözün özü də dinamika yaradır.Bütün bunlara görə gözəl sənətkarımıza öz dərin minnətdarlığımı bildirirəm.- Arif müəllim, bəs sənət paxıllığına necə baxırsan?- Mən buna təbii baxıram.Amma onu deyim ki, sənətdə özümə qarşı kiminsə paxıllığını, gözü götürməməzliyini hiss etməmişəm.Onu da qeyd edim ki, sənətdə paxıllığa yaxşı hal kimi baxıram.Bu paxıllıq necə olmalıdır?Çalışıram ki, Yaşar Nuri kimi obrazlar oynayım və yüksəlim.Sənət paxıllığını mən bu cür istəyirəm.Yəni hər bir aktyor çalışmalıdır ki, oynadığı rolun acısı olsun, onu ürəkdən oynasın Sənətdə paxıllıq rəqabət kimi başa düşülməlidir.Bir tərəfdən də aktyor oynadığı rolun böyük-kiçikliyinə fikir verməməlidir, hər ikisini qəlbən sevərək oynamalıdır.- Sənətdən doymaq...Bu barədə nə deyə bilərsiniz?- Sənətdən heç zaman doymaq mümkün deyil.Sənət elə bir məbəddir ki, bu məbədi fəth etmək olmur.Ola bilsin ki, zirvəyə çatıb dayanasan.Bu isə mümkün deyil.Axı, arxadan gəlirlər.Sən bu zirvədə dayanmamlısan.Dayanmamaq üçün mütləq hərəkətdə olmalısan, öz üzərində gecə-gündüz işləməlisən.Aktyor ki, dayandı, deməli işləməyən qıfıl kimi paslanacaq.Aktyor ömrü səhnədə keçməlidir.O, səhnədə görünməyəndə, tamaşaçılar da onu tez unudur.- Sənətdə maddiliyə necə baxırsınız?- Bu sənətin gözəlliyi odur ki, çoxusu buraya maddi imkanlar əldə etmək üçün gəlmirlər.Özünüz də bilirsiniz ki, sənət fədailəri həmişə maddi çətinliklərlə qarşılaşıblar, amma onlar bu sənətin vurğunu olduqlarına görə buraya gəlirlər.Mən bu sənət aşiqlərini alqışlayıram, çünki onlar bütün maddi imkansızlıqlara baxmayaraq, öz sənətlərini tərk etmirlər.Şəxsən mən bu sənətə maddi imkana görə gəlsəydim, onda yarıyolda bunu atıb başqa bir pullu sənət arxasınca gedərdim.Eləcə də başqa sənətkarlarımız.Burada gərək fədai olasan, bu sənətdə hər şeyi itirirsən.Amma bütün bunların müqabilində çox böyük tamaşaçı məhəbbətini qazanırsan.- Arif müəllim, son yaradıcılıq planlarınız barədə nə deyə bilərsiniz?- Mən Milli Akademik Dram Teatrının aktyoruyam.Marat Haqverdiyevin “Evlənmək istəyirəm” əsərində Tofiq obrazını, Elçinin “Ax, Paris, Paris!” əsərində Eynşteyn rolunda çıxış etmişəm.İndi isə yenicə hazırlanan “Aydın” əsərində Səlim rolunda çıxış edəcəyəm.Bundan əlavə, “Arif Satira Teatrı”nda, öz yaratdığım teatrda “Beş qitənin təbəssümü” adlı yeni gülüş monoloqları hazırlamışam.Burada mən beş qitənin məşhur gülüş yazıçılarının əsərlərindən ibarət yeni kompozisiyasını tamaşaçılara təqdim edəcəyəm.Milli Dram Teatrının aktyorlarından Nizami Mirsalayev, Naibə Əlibəyova, Əli Qurbanov, Hicran Məmmədova, Firuz Xudaverdiyev və mən özüm də burada iştirak edəcəyəm.Əsərin rejissoru Səlim Həsənovdur.Bundan əlavə, yeni əsəri, “Sizi gözləyirik”adlı komediyanı tamaşaçılara təqdim edəcəyik.Bu əsərdə biz tamaşaçının teatrdan necə soyuduğunu, hərənin evində bir videonun olması teatr zalının boş qalmasına gətirib çıxarır.Adamların özlərinə qapılması, get-gedə teatrlardan təcrid olunması, bu əsərin əsas ideyasını təşkil edir.Bir sözlə, teatr zalı tamaşaçı nəfəsilə isinməlidir hər zaman.Biz bu əsərdə gülüş yolu ilə evdə oturub televizora, videoya baxan, teatra getməyən tamaşaçıları tənqid atəşinə tuturuq.- Deməli, gülüş ustası Arif Quliyev gülüş üzərində yaradıcılıq tədqiqatlarını davam etdirir.Arif müəllim, qarşıdan Sizin 50 illik yubileyiniz gəlir.Bu yubiley münasibətilə həm sizi sevən tamaşaçılar adından, həm qəzetimizin kollektivi adından, həm də öz adımdan səmimi qəlbdən təbrik edirik.Sizə həyatda ən ümdə olan can sağlığı, uzun ömür, sənət zirvəsini fəth etməkdə tükənməz yaradıcılıq uğurları arzulayırıq.Qoy sizin tamaşaçılara bəxş etdiyiniz gülüşlər bundan sonra da öz təravətini itirməsin!- Çox sağ olun, Camal müəllim.Mən də öz növbəmdə həm istəkli tamaşaçılarıma, həm də qəzetin kollektivinə öz minnətdarlığımı bildirirəm.Və arzu edirəm ki, tamaşaçılar təkcə məni görəndə üzlərində təbəssüm yaranmasın, qoy bu təbəssümlər, gülüşlər heç zaman onların çöhrələrindən əskik olmasın.Mən inanıram ki, biz işğal olunmuş torpaqlarımızı qaytarandan sonra daha da ürəkdən güləcəyik.“Son söz” qəzeti, iyun 2000-ci il.Şərəfli ömür yolu (Müsahibimiz qocaman pedaqoq, 70 illik yubileyi qeyd edilən, İsmayıllı RXTŞ-nin metodist müəllimi Mehralı Nəcəfovdur.) - Mehralı müəllim, Sizi qağıkeş, işgüzar, qətiyyətli metodist müəllim kimi tanıyırlar.- 1957 - ci ildə Talıstan kənd məktəbinə Azərbaycan dili və ədəbiyyatı müəllimi təyin olunmuşdum.Doğrusu, bu dilbər guşədə həyatım ən gözəl günlərini yaşayır, həvəslə işləyirdim.Məni dərs hissə müdiri təyin etdilər.İndi də hörmətlə yad etdiyim Abdulla Əhmədov, Ziyad Cəbrayılov, Əlibala Mirzəyevlə işlədim.İstirahət günlərində Talıstan çayının yatağı ilə İsmayıllı şəhərini içməli su ilə təmin edən Ağbulaq gölünə və məşhur Cavanşir qalasına yollanırdım.Göz yaşı kimi duru suyu, axar Ağbulaq gölü, sıldırım qayalar döşündən keçən cığırlar, təmiz hava insana sanki bir məlhəmdi.Ona görə, bir dəfə də olsun başım ağrımadı buralarda.- Mehralı müəllim,o zaman xalq maarifinin qarşısında hansı tələblər qoyulurdu, hansı təcrübədən istifadə olunurdu?- Müəllimin yaşayışı çox yaxşı idi.Müəllim yüksək maaş alırdı.Sabahkı günə ümid də vardı.Müəllim elin gözü, düşünən beyni idi.Stavropolların təcrübəsi, “ikiilliksiz işləmək”, “sağlam və savadlı nəsil tərbiyə etmək” kimi şüarlar irəli sürülürdü.Uğurlarımız böyük idi.Təzəcə ailə qurmuşdum.Bir ərzində özümə ev tikdim.Müvəffəqiyyətlərim barədə o zamanın pedaqoji mətbuatında baş məqalələrdə, Əliyar Qarabağlı, Yəhya Qarabağlı, Qulamhüseyn, Beqdelinin və başqalarının yazılarında qiymətləndirilmişdim.Bu məni həvəsləndirirdi.O zaman gözəl maarifçilər vardı – İsrayıl Nəsənov, Hacalı Ramazanov, Ənvər Balayev, Ağami Bağırov, Baba Həsrətov, İzhar Kazımov, Piri Şıxəliyev, Sovqat Nuriyev.Məni 1960-cı ildə çəkib İsmayıllı şəhərindəki 1 № -li orta məktəbə gətirdilər.- Bu gün doğma Azərbaycanımızın müstəqil dövlət kimi varlığı artıq reallıqdır.Rəsmi Dövlət dili və ədəbiyyatının bugünkü tədrisi haqqında nə deyə bilərsiniz?- Dilimiz türk dilləri ailəsinin oğuz qrupuna mənsubdur.Dilimizi nə türk, nə də tatar dili ilə eyniləşdirə bilmərik.Ədəbiyyatımızı da həmçinin.“Kitabi - Dədə Qorqud”u, Nəsimisi, Nizamisi, Füzulisi, Sabiri ...olan xalq və onun ədəbiyyatı.Ədəbiyyatımızın təlimi üçün yeni məzmun axtarıb tapılmalıdır.Ədəbiyyat kitabları az da olsa, çap olunur.2000-ci il gəlib çatdı.Sinifdənxaric oxu materialları hələ də kiril əlifbasıyladır.- Proqrama daxil edilən bəzi mövzular haqqında nə deyə bilərsiniz?- Məcburi öyrədilən və əzbərlənən mövzular tez də unudulur.Bəzi mövzular şagirdləri maraqlandırmır.Dövrə görə yaranan əsərlər vətəndaşlıq hüququ qazanmır.- Ədəbiyyat dərslərində ifadə və inşa yazılar geniş yer tutur.Şagirdlərin gözəl xətlə yazmasına nail olmaq müəllimlərin mühüm işlərindən biridir.Bu barədə fikriniz necədir?- Bu suala jurnalist Məmmədəli Əliyevin “Azərbaycan məktəbi” jurnalının səhifələrində çap olunmuş məqaləsində deyilən fikirlərlə cavab verəcəyəm: “...Məktəbin dil-ədəbiyyat müəllimi Mehralı Nəcəfov dərsin mövzusunu yazı taxtasına yazdı.Doğrusu, onun yazdığı 3 kəlmə son dərəcə gözəl, əsl mənasında tamaşa idi.Elə bil kolliqrafiya qaydalarına çox dürüst riayət edən mahir rəssam əli lövhəyə aləmdən gözəl incilər həkk etmişdir.” - Kim istəməz ki, onun şifahi və yazılı nitqi aydın olmasın.İnsan üçün savadlı yazmaq böyük nemətdir.Şagirdləriniz necə yazır?- Unudulmaz metodist Yəhya Qarabağlı “Nəsihət deyil, nümunə” adlı məqaləsinin birində yazırdı:“Mən Mehralı müəllimin şagirdlərinin yazısına baxdım.Baxdım və heyran oldum.Yazılar inci kimi, mirvari kimi.Dəftərlərə elə bil adam əli toxunmamışdı.Fikir sərbəstliyi, ardıcıllıq, təravətli ifadələr.Ona görə ki, Mehralı müəllimin yazısı inciyə oxşayır.Mehralı dərs deyir və yazır.O deyir ki, özü yaza bilməsə, başqalarına yazı öyrədə bilərmi?” - Axı, Siz yuxarı siniflərdə dərs deyirsiniz.Son vaxtlar yuxarı siniflərdə yaxşı xəttin zəruri olmadığını söyləyənlər var?- “Yazıda fikir olsun, məna olsun.Gözəllik olmasa da olar” – deyənlərin sözləri ilə razı deyiləm.Gözəlliyin əsrarəngiz qüdrəti var.Həyat gözəllik üstündə qərar tutub.Xəttin gözəlliyinə diqqət şagirdi daxilən yığcamlaşdırır.Hər sözü diqqətlə seçməyə, səliqəli olmağa, öz işindən zövq almağa həvəsləndirir.Qaldı keçid sinif olan 9-cu sinif qəbul edərkən bir neçə şagirdin əyri-üyrü xətlə yazdığını müşahidə edir, lakin üzə vurmuram.Növbəti dərslərin birində deyirəm: - “Uşaqlar, bildiyiniz kimi dil-ünsiyyət vasitəsilə insanlar bir-birini başa düşürlər.Kim istəməz ki, onun dili aydın olmasın.Çalışıram ki, hamı fikrimi təsdiq etsin.” - Bəs yazı necə?- İnsan üçün yaxşı yazmaq da böyük nemətdir.Deməli, insan öz fikrini yazılı şəkildə də ifadə edərkən yaxşı və aydın xətlə yazmalıdır ki, onun fikri aydın başa düşülsün.1997-ci ildə rayonumuzun məktəbləri “Azərbaycan” mövzusunda Respublika inşa müsabiqəsində 2-ci, 1996/97 -ci tədris ilində, Nizami, Xətai və İsmayıllı rayonları arasında bütün fənlər üzrə yarışlar zamanı İsmayıllı rayon məktəbləri yüksək yer tutdular.Olimpiadalar üzrə də keçən il birinci yerə çıxmışıq.İşgüzar və möhkəm xarakterli adamların aydın və səliqə-sahmanlı xətti olur.Yazı mədəniyyəti insanın ümumi mədəniyyətinin səviyyəsini nümayiş etdirir.- Mehralı müəllim, hansı ictimai vəzifələriniz var?- Həmişə müəllim olmuşam, ictimai vəzifə pillələri ilə yüksəlmişəm.Baş müəllim, metodist müəllim, ali dərəcəli metodist müəllim adları almışam.Həmkarlar təşkilatının sədri, təftiş komissiyasının sədri və rayon fənn birləşməsinin rəhbəri, rayon Partiya Komitəsinin təbliğatçısı olmuşam.Təbiətən memarlıqdan baş çıxarıram.Respublika Abidələri Mühafizə Cəmiyyətinin təlimatçısıyam.Rayonumuzun ərazisində 500dək təbii bulaq var.Bu bulaqları ayrı-ayrı adamlar himayə edirlər.Hər hansı bir kəndə gedərkən bulaq üstünə gedir, suyundan hər fəsildə içirəm.Bulağın necə saxladığı ilə himayəçinin yanında maraqlanıram.“Respublika mətbuatında”, “Bulaqlar-bulaqlar...” başlıqlı yazıların müəllifiyəm.Bulaqlar təkcə içməli su mənbəyi deyil, həm də onu tikən şəxsiyyətin adı ilə bağlı tarixi abidədir.Bundan əlavə, mən Respublika Təkmilləşdirmə İnstitutunun rayonda təşkil edilmiş kurslarında 10 illər dərs demişəm.Pedaqoji kollecin qrup rəhbəri işləmişəm.İsmayıllı rayon Ziyalılar Cəmiyyətinin müdiri – bu çox çəyin vəzifədir.Ziyalıların ziyalılığı çox olan qədim yurddur.Onların xatirə günlərini, Azərbaycan Respublikasının əməkdar müəllimləri Hacalı Ramazanovun, Saleh Həsənovun yubiley günlərini təntənəli keçirmişik.- Məncə, orta məktəbdə dövlət qayğısı ən çox müəllimə verilməlidir.Çünki, o, gələcəyin müdrik yol göstərənidir...- Bəli, bu gün müəllimin keşməkeşli zəmanədə rolu əvəzedilməzdir.Bu barədə “Azərbaycan məktəbi” jurnalında (1987 № 3) “Əsas rol müəllimə verilməlidir” adlı məqalədə müəllimə verilməli qiymət barədə çıxış etmişəm.Dövlət mükafatları əsasən vəzifə sahiblərinə verilir.Cəfakeş müəllimlər isə bundan incik qalır.Mən isə mükafatımı vicdanımdan gözləyirəm...- Təhsilin yeni münasibətiniz?konsepsiyaları irəli sürülür.Buna - İndiki məktəbimizin strukturu köhnə məktəbin strukturunda qalır.Sizə bir həqiqəti söyləyim.İndi savadlı uşaq savadlı müəllim axtarır.Şagird bir məcburi dərs saatını keçirir.Dərsdən sonra və tətillərdə isə başqa müəllimlərdən dərs alır.Bir çox məktəblərdə dərslər fənn kabinələrində keçirilmir.Kimya müəllimi fənn kabinetinə girmir.O biri siniflər də eləcə.Laboratoriya işləri aparılmır...- Mehralı müəllim, yeni islahatlardan nə gözləyirsiniz?Uşaqların mənəvi-əxlaqi tərbiyəsini, vətənpərvərlik hisslərini formalaşdıran tədbirləri gözləyirəm.Ancaq həyatda inəklə eşşəyin bir xışa qoşulması ilə çörək qazananlar var.- Ən çox acığınız nədən gəli?Əli siqaretli adam mənimlə üzbəüz oturub qüllab vuranda sıxılıram.Məktəbdə siqaret çəkən müəllimlə ələlə görüşmürəm.- Müəllim olmasaydınız, hansı peşəni seçərdiniz?- Ancaq müəllimliyi.- 70 yaşında işdən yorulmamısınız ki?- Aşıq Alı demişkən, 70 -i aşırdın, daha yüzə nə qald?- Mehralı müəllim, ən çox sevdiyiniz şairlər kimlərdir?- Füzuli, A.Səhhət, kövrək şairimiz Nəriman Həsənzadə, Musa Yaqub.Füzuli və N.Həsənzadə insanlığın, məhəbbətin sirlərini açmışlar.Abbas Səhhət və Musa Yaqubu oxuyanda təbiətin füsunkar gözəlliyi ilə üz-üzə dururam.- 70 yaşın zirvəsindən keçən günlərə necə baxırsınız?Necə deyərlər, başqaları kimi həmişə ailə qayğısı, müəllimlik, iki müharibə dövrü.- Axirət sözünə inancınız?- Mən dinə dair “Köhnə keçidin təzə taleyi” adlı yazı dərc etdirmişəm.Dini söhbətlərə sakitcə yanaşıram.Əsəblərimi də əbəs yerə sərf edən deyiləm.Millətimin ruhu özünəməxsusluğu, təfəkkür tərzi var.Tərbiyə dediyin şey elementar tərbiyəsi olanlar üçündür...- Mehralı müəllim, həyatınızda ən əlamətdar illər hansı illərdir?- Talıstanda işlədiyim 5 il.- Məktəblərdə tətbiq edilən 9 bal sisteminə və testlərə necə baxırsınız?- 9 bal sistemini qəbul etmişik.Testlərə isə cavabım böyük bir məqalə olacaq.İndi o bu cavablara sığışmaz.Bunu hələlik bir misalla izah edəcəyəm.Ali məktəblər üçün “Psixologiya” dərsliyinin 24-cü səhifəsində yazılır: “Burjuaziya psixoloqları uşağın psixi həyat və inkişafının səviyyə və xüsusiyyətlərini təyin etmək üçün testlərdən, mənasız anket sorğularından istifadə edirlər.Bu, istismarçı siniflərdən mənafeyini müdafiə etmək üçün psixi həyatın qanunlarını təhrif olunmuş şəkildə öyrənməkdən ibarətdir.Test və mənasız anket üsulları vaxtilə bizdə - Sovetlər İttifaqında da yayılmışdı.Bu üsullar təlim və tərbiyə işlərimizə böyük ziyan vurmuşdur.Bu üsul Xalq Maarifi Komissarlıqları tərəfindən 1936 -cı il 4 iyul tarixli qərarı ilə ləğv edildi...- Mehralı müəllim, Siz 70 illik yubileyiniz münasibətilə səmimi qəlbdən təbrik edirik.Sizə bundan sonra da əsl gənclik təravətilə dolu işgüzar fəaliyyət, uzun ömür, can sağlığı və mənalı həyat yolu, xoş günlər arzulayırıq.Aşıq Alı demişkən 70 -i aşırdınız, daha 100-ə nə qaldı ki?İnşallah yüz illiyinizdə görüşənədək!- Camal müəllim, Sizə də dərin minnətdarlığımı bildirirəm ki, bizləri yada salmısınız.Allah köməyiniz olsun!“Son söz” qəzeti, 27 avqust - 02 sentyabr 1999-cu il.Özüm də bilmirəm ki, mən kiməm?TANITMA:Kərimova Həqiqət Səftər qızı, 1995-ci ildə Göyçay rayonunda anadan olub.1980- cı ildə BDU-nun tarix fakültəsini, 1985-ci ildə universitetin aspiranturasının əyani şöbəsini bitirib.Həmin ildə Neft Akademiyasının fəlsəfə kafedrasına müəllim təyin olunub.1997-ci ildə Azərbaycan Ziyalılar Cəmiyyətinin məsul katibi, 1998- ci ildən isə “Ziyalı” qəzetinin baş redaktorudur.AZC- nin “XX əsrin fəxri ziyalısı” diplomunu almış, AzərKİVİHİ-nin “Kəmaliyyə” diplomu verilməklə “Qızıl Qələm” mükafatına layiq görülmüşdür.Çoxsaylı elmi əsərlərin və 200–dən artıq elmi publisistik məqalələrin müəllifidir.Fəlsəfə tarixi üzrə tədqiqatçı alimdir.Fəlsəfə elmləri namizədidir.Ailəlidir, iki övladı var.- Həqiqət xanım, siz ixtisasca tarixçisiniz.Buna baxmayaraq, mən sizi filosof, astrofizik, teoloq, yazıçı-şairə, bəstəkar, jurnalist kimi də tanıyıram.Ümumiyyətlə, siz kimsiniz?- Camal müəllim, Sizi maraqlandıran bu sualı mənə çox adam verib.Həmkarlarım məni fəlsəfə tarixi sahəsində tədqiqatçı kimi tanıyırlar.Başqa sahələrin mənim adıma şamil edilməsinə gəldikdə, fikrimcə bütün filosoflar öz fəaliyyətlərini sırf nəzəriyyəçilik və fərdi intellektual fəaliyyətlə məhdudlaşdırmayıb, müxtəlif elmi sahələrdən istifadə etməli, əldə etdikləri nəticələri müqayisəli şəkildə yoxlamalıdırlar.Bu üsul işlənən sahənin effektinin artmasında xüsusi əhəmiyyətə malikdir.Elmi işim dünyanın təbii elmi mənzərəsinin fəlsəfi təhlili ilə bağlı olduğu üçün kainat məsələlərindən daha çox yazıram.İslam dininin müqəddəs kitabı Qurani-Kərimə istinadən apardığım elmi-dini müqayisə və təhlillər mənə çox şey verib.Canlı aləmin yaranışı, ən qədim mikroorqanizmlərlə bağlı əsərlərim maraqla qarşılanıb.Kiminsə mənə göstərdiyi etimadı doğrultmağı sevirəm.Hələ orta məktəbdə oxuyarkən ədəbiyyat müəlliməm Tamara Ağakişiyeva mənim yazıçı şairə, tarix və ictimaiyyət müəlliməm Sima Əliyeva isə tarixçi olacağımı güman edirdilər.Mən onların hər ikisinin etimadını doğrultsam da, sonralar “elmlərin şahı” hesab etdiyim fəlsəfəni seçdim.Çünki fəlsəfənin vurğunuyam.Kiçicik bir şeir parçasında, adi bir rəng dünyasında, sonu görünməyən füruzə göylərdə bir fəlsəfə axtarır, məna duyumu gəzirdim.Poemalarımın ruhu Sədi Şirazidən, rübailərim isə Məshəti Gəncəvidən qaynaqlanıb.Ali məktəbə daxil olmaq valideynsiz, maddi imkanı olmayan bir qız üçün əlçatmaz arzu idi.İşləyib təhsil almaq üçün tarix fakültəsinin axşam şöbəsinə sənəd verdim.İlk imtahandan əla qiymət aldım.Ədəbiyyat şifahidən imtahanı Famil Mehdi və Kamil Vəliyev qəbul edirdi.Bu gün elmdə nə qazanmışamsa, bütün bunlar üçün onlara borcluyam.Xüsusən, Famil Mehdiyə.O məni yüzlərlə abituriyent içindən seçmişdi, əla qiymət yazmışdı.Söylədiyim şeir və qəzəllərə məftunluqla qulaq asıb, “Kamil kimi xatırlayırsan?”soruşmuşdu.Kamil müəllim isə gülümsəyərək: “Əli Fəhmini” - demişdi.Mənim onları dinlədiyimi görüb üzümə maraqla baxmışdı: “İnanmıram bu qız tarixçi olsun.O, filoloq, ya da jurnalist olacaq”.Hər ikisi mənə xeyir-dua verdilər, yaxşı gələcək arzuladılar.Mən isə mehribanlıqla deyilən “qızım”kəlməsinin təsirindən kövrəlib ağlaya-ağlaya getdim.Akademiya bağında bir ağaca söykənib ürəyimi boşaltdım...İllər keçdi, əzablı ömür yoluma baxmayaraq, mənim üçün zəruri olan şeyləri qazana bilmədim.Halbuki, uşaqlıqdan düşünürdüm ki, elmim olsa, hər şey qazanaram.Azərbaycan Dövlət Neft Akademiyasının xarici tələbələr üçün nəzərdə tutulmuş yataqxanasında yaşayıram.AXC-nin hakmiyyəti dövründə xarici tələbələr üçün dekan təyin olunmuş Mirvari adlı bir qadın mənə ultimatium verərək qaldığım otağı boşaltmağımı tələb etdi.Ayağını ayağının üstünə aşıraraq siqateri siqaretə calayan bu qadını dinləyib onu bu vəzifəyə təyin edənləri lənətlədim.Bir neçə ay sonra o həmin vəzifədən, çox şükürlər olsun ki, çıxarıldı.İndi yenə həmin yataqxanada yaşayıram.O xanımın arzusu gözündə qaldı, axı, o, mənim yaşadığım otağı xarici qonaqlar üçün qonaq otağı etmək istəyirdi.Öz millətindən olan, iki körpəsi ilə heç yerdə sığınacaq tapmaq ümidi olmayan azəri qadınını isə küçələrə atmaq istəyirdi.Bu da Azərbaycan ziyalısı...Mövqe, vəzifə insanları nə qədər dəyişdirirmiş.Axı, o, adi müəllim ömrü yaşasaydı, bu cür hərəkətlər etməzdi.İndi o, yenə Neft Akademiyasında çalışır.Mən bir yaşımdan valideynsiz qalmışam, ömür yolum eniş-yoxuşlu olub, bacımın himayəsində yaşamışam.Ən kədərli anlarımda mahnı bəstələmişəm.Kədər və iztirabdan doğulan, qətrə-qətrə göz yaşlarımdan yoğrulan mahnılar...Bu mahnılarda mənim həyata keçməyən arzularım, qırılmış ümid və istəklərim əks olunur.Musiqi təhsilim yoxdur.Onları niyə bəstələyirəm, nəyimə lazımdır?Astronomiyaya meyl göstərməyim elmi işimlə bağlıdır.Ona görə də çoxları məni astronom hesab edir.Dissertasiya işim tam hazırdır.Müdafiəyə təqdim etməliyəm.Elmlər Akademiyasında tələb olunan məbləğ mənim əmək haqqımdan dörd dəfə böyükdür.Bu pulu ödəməyə mənə iki xeyirxah insanın təklifi olub.Dövlət Neft Akademiyasının dosenti Əli Talıbov və mənim kimi yüzlərlə köməksizin himayəçisi, büllur kimi qəlb sahibi olan əməkdar müəllim Şəfiqə xanım Əliyeva.Mən bu təkliflərdən imtina etmişəm.Allah onların hər ikisinə can sağlığı versin.Cavablarım yəqin ki, çox geniş oldu.Filosof, astronom, teoloq, yazıçı-publisist, şair, bəstəkarsınızmı?- sualına isə cavab verə bilməyəcəm.Çünki əslində mən heç özüm də bilmirəm ki, mən kiməm?- Həqiqət xanım, siz tədqiqatçı alim olmaqla yanaşı, həm də Azərbaycan Ziyalılar Cəmiyyətinin məsul katibisiniz.Bir ziyalı kimi deyə bilərsinizmi, bu günün ziyalısının vəziyyəti necədir?- Əvvəlla, mən alim deyiləm, sadəcə müəllim və tədqiqatçıyam.Bu günün ziyalısının vəziyyətinə gəldikdə, iqtisadi durumun çətinliyi onlardan da yan ötməyib.Ziyalılar cəmiyyətdə elə bir təbəqədir ki, onlar heç bir siyasi mövqeyə malik olmayan, öz elmi sahələri üzrə fəaliyyət göstərməklə bərabər, cəmiyyətin ümumimənafeyi naminə olan məsələlərdə iştirak edir, öz mövqelərini bildirirlər.Xalqımızın ziyalı övladlarını vahid konsepsiya ətrafında birləşdirmək Azərbaycan Ziyalılar Cəmiyyətinin proqram və nizamnaməsində öz əksini tapıb.Cəmiyyətin 260 mindən artıq üzvü var.Yaxın vaxtlara qədər AZC problemlər yığınında boğulub, lakin məhv olmayıb.1997-ci ilin martında mən həmin cəmiyyətə məsul katib seçilmişəm.AZC-nin rəyasət heyətinin üzvlərindən akademik H.Sultanovun, cəmiyyətimizin mərhum prezidenti, akademik A.Hüseynovun, AZC-nin fəxri ziyalısı Z.Nəbiyevanın və əməkdar müəllim Ş.Əliyevanın xidmətlərini əks etdirən kitabların tək və müştərək müəllifiyəm.Ziyalı xalqın görən gözü, düşünən beynidir.Təsadüfi deyil ki, Qurani- Kərimin 1000 ayəsindən 850- si elmə, 150-si isə alimlərə hörmət və ehtiramla yanaşmağı tövsiyə edir.Mən bu hörməti yalnız qələmimlə edə bilirəm.- Həqiqət xanım, bu gün həm kainat, həm də insanlar müəmmalarla doludur.Müəmmalarla dolu insanlar bir– birinə qarşı çıxır, biri digərinə paxıllıq edir, hər vasitə ilə onun uğurlarının qarşısına sədd çəkir, ona mane olmağa çalışır.Vaxtilə elmin yollarında Siz də bu cür haqsızlıqlarla qarşılaşmısınız?Həmin anlarda bu insanlar barədə nə düşünmüsünüz?- Son altı min ildə bəşəriyyət mürəkkəb bir yol keçmişdir.Kainatın müəmmalı yaranışı insanı həmişə düşündürmüşdür.Bu məsələ ilə bağlı xeyli fərziyyələr də mövcuddur.Hər halda etiraf etmək lazımdır ki, insanın kainat haqqında olan bilgisi öz təbiəti haqqında olan bilgidən çoxdur.Təqribən üç min ilə yaxındır ki, insan varlığın açılmamış sirlərini öyrənməyə cəhd göstərir.Məlumdur ki, kainat da, ayrıca bir elmin sahələridir.Elmin isə öz qanunları var.Məntiqi yolla elmin əsas qanunlarını kəşf etməyin mümkünsüzlüyünü vaxtilə dahi fizik Albert Eynşteyn də etiraf edirdi.Yeganə yol kimi fəhm yolunu qəbul edən alim yazırdı ki, bu yol hiss olunan aləm arxasındakı qanunauyğunluqların duyulmasına əsaslanır.Çünki Allah insanın maddi və ruhi gerçəklərini dəyərləndirərək özü ilə bağlı bütün şeyləri vermişdir.İnsan daim yüksək məqamlara can atır.Onun müəmması isə beyindir.Fikrimcə, beynin şifrəsi açılarsa, elm insan haqqında axtardığı cavabı tapa bilər.Əql və düşüncə beynə məxsusdur.Quranda əql barədə 500-ə qədər ayə vardır.Sualınızın ikinci tərəfinə gəldikdə, onu deyə bilərəm ki, yüksək intellektə malik insanlar nəinki mənə paxıllıq ediblər, əksinə, lazımi səviyyədə köməklik də göstəriblər.Xüsusən yaşlı nəsil, akademiklərimiz, zəhmət dolu ömür yolu keçən elm adamlarımız.Mənə yalnız o adamlar mane ola bilər ki, onlar ehtiyac nə olduğunu bilmədən, kimlərinsə yazdığını müdafiə ediblər, yüksək ad və mövqeyə malik olublar.Xoşbəxltlikdən mən belə adamlarla qarşılaşmamışam.Halal, təmiz elm adamları ilə qarşılaşmışam.Onların verdiyi istiqamətlər, məsləhət və tövsiyələr hər zaman köməyimə çatıb.Birgə işləmişik, ədəbiyyat gətiriblər, yazdığımı müzakirə ediblər, yoxlayıb iradlarını bildiriblər.Akademik Hacıbəy Sultanov, EA-nın müxbir üzvü Rafiq Əliyev, fəlsəfə elmləri doktoru, professor Abdulla Əhədov, Tibb Universitetinin I prorektoru Vaqif Şadlinski, fəlsəfə elmləri doktoru, professor İzzət Rüstəmov, fizikia- riyaziyyat elmləri namizədi Ədalət Ətayi və adlarını çəkmədiyim bir çox alimlərimiz...Mən alimlərimizdən razıyam.- Dünyamızın məhv olmasına səbəb də biz insanlar olacağıq.Bu fikirə münasibətiniz necədir?- Dünyanı biz insanlar yaratmamışıq ki, onu məhv etməyə də qabil olaq.Yaranış və məhv haqqında bütün bilgilər təqribidir.Bütün həyatını elmə həsr edən Ömər Xəyyam sonda yazırdı: Sirri əzəli nə sən qanarsan, nə də mən, Bu tapmacanı nə sən taparsan, nə də mən.Bir pərdə dalındadır olan söhbətimiz, Pərdə qalxsa, nə sən qalarsan, nə də mən.Düzdür, termodinamikanın ikinci prinsipi sonsuz Kainata şamil edən R.Tomsonun irəli sürdüyü fərziyyələr qismən qane edicidir.Yəni dünyada bütün cisimlərin temperaturunun tədricən bərabərləşməsi baş verərsə, aləmdəki bütün fiziki proseslər, bütün dəyişikliklər kəsiləcək, Kainatın soyuq cəsədi qalacaqdır.Qurani-Kərimdə dünyamızın məhvi Qiyamətin başlaması ilə izah edilir.Onun başvermə səbəbi isə insanları öz dinini, ləyaqət və şərəfini unutması haqsızlıq olacaq.- Daha çox maraq doğuran elmi əsərləriniz haqqında nə deyə bilərsiniz?- “Kainatın başlanğıcı haqqında elmi dini mülahizələr” kitabı elmi monoqrafiya kimi oxucuların xoşuna gələn və daha yaxşı alınan kitab olub.Kitabın elmi redaktoru akademik H.“Maddidən mənəviyə, zülmətdən nura” kitabı alman və ingilis dillərinə tərcümə olunub.Çox təəssüf ki, kitabın elmi redaktoru akademik A.Hüseynov o kitabı görə bilmədi.Öz teosofik baxışları ilə Şərq filosofları içərisində seçilən İran filosofu Sədrəddin Mütəəllehi Şiraziyə həsr etdiyim “Sədrə fəlsəfəsindən incilər” poeması daha maraqla qarşılanıb.Bu kitabda Sədrəddin Şirazinin həyatı, fəlsəfi fikirləri nəzmə çəkilib.Təkrar nəşr olunacaq bu kitab Sədrəddin Şirazinin qarşıda gələn yubileyinə hədiyyəmdir.“İslam astronomiyası tarixindən” kitabı böyük ensiklopedik alim Nəsirəddin Tusinin 800 illik yubileyinə töhfəmdir.Ensiklopedik materialların toplanılmasında kitabın elmi redaktorları akademik H.Sultonovun və fizika- riyaziyyat elmləri namizədi Ədalət Ətayinin mənə böyük köməyi olub.Astronomlar, ali məktəblərdə astrofizika ixtisası üzrə ixtisaslaşan tələbələr üçün dərs vəsaitidir.“Yeddi hikmətə yeddi cavab” kitabı isə yaranış haqqında Qurani- Kərim ayələrinin, “ Nəhcül Bəlağə” kitabındakı kəlamların nəzmə çəkilməsidir.Burada yaranış səma, yer, Qiyamət, Sirat haqqında ontoloji izahlara diqqət verilməlidir.Kitabın elmi redaktoru Eyvaz Tahadır.“Canlı həyatın əmələ gəlməsi, insanın mənşə və təkamülü haqqında elmi dini mülahizələr” kitabının elmi redaktoru Vaqif Şadlinskidir.Məncə, o biri kitablar haqqında danışmaqla vaxtınızı xeyli alacağam.Kantın “Dumanlıqlar nəzəriyyəsi”nə münasibətiniz.Bu nəzəriyyəyə hansı aspektdən yanaşırsınız?- İmmanuel Kant təbiətşünaslıq məsələləri ilə məşğul olan, kosmaqoniya haqqında maraqlı əsərlər yazan filosof olmuşdur.Onun “Ümumi təbiət tarixi və göy nəzəriyyəsi” əsərində günəşlə bağlı fərziyyələr var.“Dünya sisteminin şəhri” əsərində o, Günəş sisteminin dumanlıqdan təşəkkül tapdığını irəli sürür.Qurani- Kərimdə kainatın ilk maddəsinin su, yaxud tüstü kimi havaya qalxan buxar, duman olduğu, canlı aləmin və insanın yaş gildən nəşət etməsi izah olunur.Biz insanlar üçün adi görünən suyun mürəkkəb xüsusiyyətləri vardır.Su molekulu haqqında olan biliklər, suyun qəribəliklərini çox təəssüf ki, tam izah etmir.Təbiətdə su molekullarına bənzər molekullardan təşkil olunmuş mayelərin heç biri suyun qəribə xassələrini təkrarlamır.İ.Kant “Dumanlıqlar nəzəriyyəsi” ilə “materialist ruhlu” filosof kimi tanınsa da, 1770- ci ildən etibarən qneseoloji baxımdan həll etməyə çalışdığı məsələlərdə idealizm mövqeyindən çıxış edir.Şey özündələrin dərkolunmazlığını irəli sürür.- Elmi hər şeydən uca tutan alimlərimiz barədə nə deyə bilərsiniz?Hər halda mən sizə öz şəxsi müşahidələrimi söyləyəcəyəm.Bu cür alimlərimiz çox qəribə, qapalı, əsrarəngiz dünyaları ilə fərqlənirlər.Adi adamla əsl elm adamının fərqi gözəçarpacaq qədər diqqəti cəlb edir.Belə adamlar tez əsəbiləşir, hövsələsiz olur, kənar mövzuları maraqsız dinləyirlər.Bəzən isə elmə hədsiz aludəlik ailə saədətinə kəskin zərbə vurur, xoşgəlməz nəticələrə gətirib çıxarır.Bu barədə başqa söz deyə bilmərəm.- Həqiqət xanım, elmdə kiməsə paxıllığınız tutan anlar olubmu heç?- Olub.“Şüur, yoxsa ruh?” adlı bir kitabımı yarımçıq qoymuşam.Molekulyar biologiyanı öyrənmək istəyirəm.Vaxtım çox məhduddur.Bu sahənin mütəxəssizlərinə paxıllığım tutur.Qismət olsa, üzümüzə gələn ili yalnız bu sahəni öyrənməyə sərf edəcəyəm.- Ən çox nədən zövq alırsınız?- Zövq alacağım şeylər mənə qismət olmadı.Balaca bir bağım olsaydı, orada dünyanın ən gözəl güllərini əkər, onların xoş rayihəsindən zövq alardım.Ona görə də mənə və fitri qabiliyyətimə həsəd aparanlara acıyıram.Axı, mən həyatda öz çalışmam, gecə-gündüz zəhmətim müqabilində nə qazanmışam ki?- Fəlsəfə ilə psixologiyanın yaxınlığı Sizə məlumdur.Hər bir şəxsiyyətin özünəməxsus ərazisi var.Yəni hər bir adam özünümüdafiə üçün ayrı-ayrı şəxslərlə ünsiyyətə girdikləri zaman müəyyən distansiya saxlayır.Görürsən, bəzi adamlarla daha tez dil tapmaq olur, bəziləriyləsə ünsiyyət yaratmaq mümkün olmur.Burada məni maraqlandıran əsas cəhət şəxsiyyətin “ərazisi”dir.O “ərazini” qorumaq üçün bir qapı var.Bəzi adamlarda həmin qapıda möhkəm nəzarət var.Bu qapıdan ancaq ürək dostları keçə bilir, paxıl, xudpəsənd, riyakar adamların bu “ərazi”yə daxil olması qadağandır.Həqiqət xanım, bəs Sizin şəxsiyyətinizin “ərazisi” necə “mühafizə” olunur?Bu “mühafizədən”, “nəzarətdən” özünüz razısınızmı?- İlk növbədə nəzərinizə çatdırım ki, mən ciddiyyət və sadəliyi yüksək qiymətləndirən adamam.Dostlarım çoxdur.Mən onlarda ilk növbədə əxlaqi saflıq axtarıram, sonra dil tapıb ünsiyyətə girirəm.Xasiyyətinin necə olmasının fərqinə baxmadan elm adamlarına xüsusi hörmət bəsləyirəm.Özümə qarşı hörmətsizlik görməmişəm.Qaldı mənim öz aləmimə, mən bir qədər mürəkkəb adamam.Xoşagəlməz xüsusiyyətlərim var.Hər hansı bir mövzu üzərində düşünüb, onun yazılması üçün plan quranda, yaxud yazmağa başlayanda dözülməz oluram.Qaradinməz, tutqun, heç kimə qaynayıb qarışmayan.Ailəm və iş yoldaşlarım, məni yaxından tanıyanlar bu tutqunluğumun nə ilə bağlı olduğunu tez duyurlar.Əsər başa çatana qədər adamlardan təcrid olunmalı oluram.Deməli, söylədiyiniz o “əraziyə” nəinki paxıl, xudpəsənd adamlar, heç yaxınlarım da nüfuz edə bilmir.Bu cür “mühafizə” və “nəzarətdən” çəkinirlər.“Yeddi hikmətə yeddi cavab”ı yazarkən iki gün özümü pis hiss etdim.Bir gecə isə səhərə qədər yatmayıb onu bitirdim.Güman etməzdim ki, onu oxuyanlar bəzi səhifələri belə məhəbbətlə öpərlər.Halbuki mən onu yazmazdan iki gün öncə yuxulu kimi, tutqun və əsəbi idim.Onun müvəffəq alınacağına o qədər də inanmırdım.- Həqiqət xanım, hazırda çoxlu tələbələriniz var, indiyə qədər dərs dediyiniz tələbələr arasında heç “tələbə Həqiqətə” rast gəlmisinizmi?- Bəli, rast gəlmişəm.Formal qiymət yazmağıma razı olmayıb biletin suallarına cavab verdi və əla qiymət aldı.O, mənim canlı keçmişim idi.Sanki yuxulu, qəm dolu xatirələri mənə xatırlatmağa gəlmişdi.Xəyalımda o cür də qaldı: Gözlərində bir yanğın iztirab və ümidsizlik, solğun bəniz, yuxusuzluqdan şişib qızarmış gözlər.Bir kəlmə nəvazişli sözümdən yanağına yaş damcıladı...- Həqiqət xanım, bugünkü ziyalıya bir ziyalı kimi sözünüz...- Mən onları əqidəsindən asılı olmayaraq hamısını birliyə çağırıram.Filologiya üzrə fəlsəfə doktoru Aynurə Niyaz qızı Nizami Gəncəvi adına Ədəbiyyat İnstitutuna gəldiyi ilk zamanlardan səmimiyyəti, istiqanlılığı, fəallığı, tədqiqat işinə coşğun həvəsi, araşdırıcılıq qabiliyyəti, yaşlı ədəbiyyatşünaslara, elm xadimlərinə mehriban münasibəti ilə kollektivin rəğbətini qazandı.Mühacirət irsi məsələlərinə, Qarabağ probleminə həsr edilən, respublika və xarici ölkələrin nüfuzlu elmi nəşrlərində çap olunan elmi-publisistik yazıları, beynəlxalq konfranslarda çıxışları, məruzələri ilə vətənpərvər, dövlətçiliyə sadiq gənc ziyalı, qələm əhli kimi tanınmağa və sevilməyə başladı.2014-cü ilin oktyabr ayında mən həmin İnstitutun Mətbuat tarixi və publisistika şöbəsinin müdiri təyin olunanda Aynurə xanım yenicə yaradılmış qurumun ilk əməkdaşlarından biri idi.İnstitutun direktoru, akademik İsa Həbibbəylinin təşəbbüsü və dəstəyi ilə Aynurə Niyaz qızı Paşayevaya “Azərbaycan” junalında publisistika məsələləri (1953-2010)” adlı filologiya üzrə fəlsəfə doktoru elmi dərəcəsi almaq üçün dissertasiya mövzusu verildi və mən tədqiqat işinin elmi rəhbəri təyin edildim.Aynurə xanım dissertasiya işinin hazırlıq dövrünü qısa müddətdə başa vurdu, materialların toplanmasına cəmi bir neçə ay sərf etdi.O, sözün geniş mənasında od-alov misalı idi...Qalaq-qalaq jurnalları arxivlərdən, kitabxanalardan şöbəyə daşıyır, seçilmiş materialların surətlərini çıxarır, məsləhət üçün tez-tez elmi rəhbərinə müraciət edirdi.Toz basmış köhnə materialları, jurnal nüsxələrini yorulmaq bilmədən səliqə-sahmana salan, sistemləşdirən iddiaçının böyük sevgi ilə, həvəslə apardığı tədqiqat işi əsl fədakarlıq nümunəsi idi.Aynurə Niyaz qızı dissertasiyanın plan-prospektinin hazırlanmasında, hər fəslin və yarımfəslin müzakirəsi zamanı ən xırda məsələlərdə öz düşüncələrini əsaslandırmağa çalışır, müqayisələr aparır, arqumentlərin zəifliyini duyduqda isə inadından asanlıqla əl çəkirdi.Sovet ideologiyasının publisistikaya təsiri məsələsində ilkin müzakirələr zamanı “tənqidlər” eşitsək də, bu hücumlar iddiaçı ilə elmi rəhbərin fikir birliyini zədələyə bilmədi.Əksinə, sovet ideologiyasının təəssübünü çəkən “tənqidçi”lər özləri ironiyaya məruz qaldılar.Aynurə xanım ilk doktorantım olmasa da, elmi rəhbərlik etdiyim iddiaçılar arasında o, dissertasiya işini uğurla birinci müdafiə etdi.Xüsusi vurğulamaq istərdim ki, o çox ciddi araşdırmaçıdır, mövzunu dərindən tədqiq etməyi bacarır.Doktorantlıq dövründə elmi qənaətlərinin yekunu olaraq Azərbaycanda və xarici ölkələrin nüfuzlu dərgilərində sanballı məqalələr yayımlatmışdır.Onun birbaşa mövzu ilə bağlı nüfuzlu beynəlxalq elmi jurnallarda 70-dən çox məqaləsi nəşr olunmuş və ümumillikdə isə, çap işinin sayı 120-ni keçib.Bu statistik məlumatlar gənc tədqiqatçı Aynurə Niyaz qızının elmi sahədə fəallığının ən bariz göstəricisidir.Respublikada və xaricdə müxtəlif beynəlxalq səviyyəli elmi konfrans materiallarında, başqa mötəbər qaynaqlarda nəşr edilən elmi məruzələri və məqalələri Aynurə Niyaz qızının simasında elmimizə ciddi, fədakar gənc bir alimin gəlişindən xəbər verir.Monoqrafiyanın strukturu giriş, üç fəsil, on dörd yarımfəsil, nəticə və istifadə edilmiş ədəbiyyat siyahısı məcrasında formalaşmış, zəngin elmi-ədəbi qaynaqlara, internet resurslarına istinad olunmuşdur.“Azərbaycan” junalında sovet dövrü publisistikası” adlı birinci fəsil “Bədii publisistika və onun “Azərbaycan” jurnalında yeri”, “Sovet dövrü publisistikasının xarakterik xüsusiyyətləri və mövzu problematikası”, “Publisistikada ədəbi portretlər”, “Publisistikada neftçi obrazları və neft faktoru”, “Azərbaycan” jurnalının səhifələrində “Molla Nəsrəddin” ənənələri” və “Beynəlxalq ədəbi-mədəni əlaqələr və bədii publisistika” sərlövhəli yarımfəsillərdə sovet dövrü publisistikasının mövzu polifoniyası, çoxqatlılığı, “təntənə” əhval-ruhiyyəsi, ideallaşdırmaya meyillilik, qüsursuz qəhrəman obrazı, milli-mənəvi problemləri görməməzliyə vurmaq kimi xarakterik xüsusiyyətlər, bədii-estetik keyfiyyətlər, sənətkarlıq məsələləri tədqiqatda peşəkarlıqla vurğulanmış, təhlilə cəlb olunmuş və dəyərləndirilmişdir.Monoqrafiyanın ikinci fəsli “Müstəqillik dövrü “Azərbaycan”ında publisistika: problemlər, perspektivlər (1991-2010)” adlanır.Bu fəsil də öz məcrasında “Bədii publisistikada Qarabağ problemi”, “Publisistikada tarixi şəxsiyyətlər: sənət və həqiqət işığında”, “Publisistika müstəvisində ekoloji problemlər: baxışlar və axtarışlar” başlıqlı yarımfəsilləri birləşdirir.Aynurə Niyaz qızı sözün gerçək mənasında problemə istiqlal işığında yanaşmış, Azərbaycan cəmiyyətinin sovet rejimindən qalma ağrı-acılarına, müşkül məsələlərinə obyektivlik müstəvisindən yanaşaraq, əsasən, doğru nəticələrə gəlmişdir.Monoqrafiyanın sonuncu – üçüncü fəsli “Milli kökə qayıdış və türk dünyasının publisistikada bədii əksi” adlanır.Mövzudan da bəlli olduğu kimi dövlət müstəqilliyimizin, milli istiqlalımızın gənc tədqiqatçıya verdiyi düşüncə genişliyi, fikir sərbəstliyi onun təhlil və tənqid imkanlarının hüdudlarını böyütmüş, tədqiqat obyektinə yaradıcı yanaşmaq, publisistlərin problemlərə yeni baxışlarını, köhnə streotiplərdən xilas olma çətinliklərini dəyərləndirmək şansı qazandırmışdır.Onun “Bədii publisistikada Türkiyə mövzusu”, “Orta Asiya və İraq türkləri araşdırmalarda”, “Azərbaycan” jurnalında soyqırım, repressiyalar, deportasiyalar”, “Cənubi Azərbaycan mövzusunun publisistikada bədii təcəssümü”, “Azərbaycan” jurnalı publisistikasında sənətkarlıq xüsusiyyətləri” yarımfəsillərində apardığı incələmələr həm mənəvi, həm də coğrafi hüdudlar baxımından geniş sahəni əhatə etdiyi üçün tutumludur və aktuallıq yönümdən diqqəti cəlb edir.Filologiya üzrə fəlsəfə doktoru Aynurə Niyaz qızı Paşayevanın “Azərbaycan” jurnalında publisistika məsələləri (1953-2010)” adlı monoqrafiyası zəngin elmi faktlara və arxiv materiallarına istinad olunaraq yazılmış, milli mətbuat tariximiz üçün dəyərli, elmi əhəmiyyət kəsb edən tədqiqat işidir.Gənc və istedadlı alimə gələcək elmi fəaliyyətində daha da böyük uğurlar arzu edirəm.Asif Rüstəmli filologiya elmləri doktoru, professor alqın ədəbi-mədəni, ictimai-siyasi həyatı ilə sıx bağlı olan milli-demokratik mətbuat yalnız informasiya yaymaq missiyasını həyata keçirmir, o, eyni zamanda maarifçilik ideyalarını təbliğ edən, cəmiyyətin təkamülündə misilsiz rol oynayan, estetik zövq aşılayan çoxşaxəli, polifonik təbliğat sistemidir.Bəşəriyyətin tərəqqisi, milli şüurun oyanışı və milli özünüdərk prosesinin yüksəlişində mətbuatın müstəsna yeri və əhəmiyyəti vardır.Azərbaycan xalqının dövlətçilik ideyalarının formalaşmasında milli mətbuatın rolu əvəzolunmazdır.Ümummilli lider Heydər Əliyev mətbuatın bu istiqamətindəki vəzifələrini belə ümumiləşdirmişdir: “Mətbuat demokratiyanı dərinləşdirən, siyasi inkişafa təkan verən qüdrətli vasitədir.Bu gün əsas vəzifə onun geniş imkanlarından milli dövlət quruculuğunda, demokratik dəyərlərin bərqərar edilməsində, sivil vətəndaş cəmiyyətinin formalaşmasında, islahatların həyata keçirilməsində, insanların mənəvi saflaşmasında səmərəli istifadə etməkdən ibarətdir.Mətbuat həyatın güzgüsü, həqiqətin carçısı olmalıdır, insanları yüksək ideallar uğrunda mübarizəyə səsləməli və səfərbər etməlidir” (64, s.Mürəkkəb, ziddiyyətli və şərəfli inkişaf yolu keçmiş milli mətbuatımız həmişə xalq həyatının güzgüsü olmuşdur.Mətbuat yaradıcılığının tərkib hissəsi olan publisistika, o cümlədən bədii publisistika sənətkarla oxucu arasında operativ ünsiyyət yaradan, sinkretik xarakterli, öz spesifikasını müəllif tendensiyası ilə açan, ölkənin ictimai-siyasi və ədəbi-mədəni həyatında intensiv rol oynayan yaradıcılıq sahəsidir.Milli mətbuatımızın əvəzsiz örnəklərindən olan “Azərbaycan” jurnalı mənsub olduğu adını daşıyana qədər, 30 il müddətində ictimai və siyasi proseslərlə əlaqədar olaraq dəfələrlə adı dəyişdirilmişdir.Azərbaycan sovetləşəndən sonra mövcud hakimiyyət ölkədə savadsızlığı aradan qaldıraraq rejimin mənafeyinə xidmət edən cəmiyyət qurmağı qarşısına məqsəd qoymuşdur.Bu məqsədə çatmaq üçün qarşıda duran vəzifələrdən biri yeni ruhda yaranan ədəbi əsərləri oxucu auditoriyasına çatdırmaqdan ibarət idi.Bu isə öz növbəsində irihəcmli mətbu orqanların yaradılmasını tələb edirdi.Maarif işlərinə, ədəbiyyatın, incəsənətin inkişafına kömək etmək məqsədi ilə Azərbaycan Xalq Komissarları Şurasının sədri Nəriman Nərimanov, Maarif komissarı Mustafa Quliyev və onun müavini Tağı Şahbazi (Simurq) “Maarif və mədəniyyət” jurnalının nəşrinə təşəbbüs irəli sürmüşdülər.Rasim Tağıyevin qeyd etdiyi məlumata əsasən Azərbaycan Xalq Maarif Komissarlığının 14 oktyabr 1922-ci il tarixli kollegiya iclasının qərarı ilə 1923-cü ilin yanvar ayının 28-də “Maarif və mədəniyyət” jurnalı nəşrinə başlandı.Həmin kollegiya iclasının qərarında jurnalın adı “Maarif” kimi qeyd olunsa da, sonralar “Maarif və mədəniyyət” adlandırılmışdır.“Maarif və mədəniyyət” jurnalı 1926-cı ildə Azərbaycan Xalq Maarif Komissarlığı ilə Qızıl Qələmlər Cəmiyyətinin, 1928-ci il yanvar ayından Azərbaycan Proletar Yazıçıları Cəmiyyətinin orqanı olmuşdur.“Maarif və mədəniyyət” jurnalının əsas məqsədi ölkədə mütərəqqi ictimai düşüncəni, klassik bədii əsərləri təbliğ etmək, qədim və zəngin maddi-mənəvi irsimizi tanıtmaq missiyasını şərəflə yerinə yetirmək olmuşdur.Jurnal mənsub olduğu dövrün ictimai-siyasi və ədəbi-mədəni mühitini hər zaman özündə dolğun şəkildə əks etdirmişdir.Jurnal sonrakı illərdə ictimai-siyasi və ədəbi-mədəni həyatda baş verən hadisələrlə əlaqədar olaraq adı 6 dəfə dəyişdirildi.Jurnal “Maarif və mədəniyyət” (1923, yanvar, №1-1927, dekabr, № 12)1, “İnqilab və mədəniyyət” (1928, yanvar, №1-1936, may, №5), “Revolyusiya və kultura” (1936, iyun, № 6-1941, may, 1 Qeyd: “Azərbaycan” jurnalı 1924-cü il sentyabr ayından 1925-ci il iyun ayınadək nəşr edilməmişdir.№5), “Vətən uğrunda” (1941, iyun, № 6-1946, aprel, №4), “İnqilab və mədəniyyət” (1946, may, №5-6-1952, dekabr, №12), “Azərbaycan” (1953, yanvar, №1-dən bu günə qədər) adları altında çap olundu.“Maarif və mədəniyyət” jurnalının ilk illərdə müəyyən fasilələrlə çıxmasının səbəblərindən bəhs edən tədqiqatçı Rasim Tağıyev (232) respublikada mövcud iqtisadi vəziyyətin ağırlığı, maliyyə vəsaitinin, kağız ehtiyatının və mətbəə avadanlığının çatışmaması kimi problemləri göstərir.Lakin jurnalın tədqiqi ilə bağlı araşdırma zamanı bir başqa səbəbin də ortaya çıxdığını görürük.Belə ki, jurnalın ilk baş redaktoru Tağı Şahbazi (Simurq) o zamanlar Maarif Komissarının müavini vəzifəsində çalışırdı və vaxt məhdudluğundan jurnalın baş redaktoru vəzifəsini Mühitdin Birgen icra edirdi.Onun adı bəzi mənbələrdə yanlış olaraq “Mahiyyədin” (1, s.266) kimi qeyd olunmuşdur.Mühitdin Birgen haqqında məlumat filologiya elmləri doktoru, professor Asif Rüstəmlinin apardığı araşdırmalardan məlum olur: “Qısa bir müddətdən sonra isə bugünkü “Azərbaycan” jurnalının sələfi sayılan “Maarif və Mədəniyyət” jurnalının fəal mühərriri və yazarı olur” (254, s.Lakin 1920-ci illərdə bir çox ziyalılar kimi M.Birgen də Azərbaycan Fövqəladə Komissiyası (ÇK–A.P.) tərəfindən sorğuya çəkilənlər siyahısında olur, həmin komissiyanın qərarına əsasən onun 1923-cü ilin dekabr ayında Türkiyəyə qayıtmasını jurnalın 1924-cü ilin sentyabr ayından 1925-ci ilin iyun ayınadək nəşr olunmamasına səbəb olan amil kimi göstərmək daha çox ağlabatandır.Siyasi-ideoloji sahədə olduğu kimi, ədəbi istiqamətdə də baş verən müəyyən dəyişikliklər, kommunist məfkurəsinin və sosialist inqilabının qabardılmasının prioritet məsələ sayılması, mədəniyyət və incəsənətin inqilabi əhval-ruhiyyəsini gücləndirmək vasitəsinə çevirmək tələbinə rəğmən jurnalın adının “İnqilab və mədəniyyət” adlandırılması zərurətə çevrilmişdir.Böyük Vətən müharibəsi illərində dövrün əhval-ruhiyyəsi nəzərə alınaraq jurnal “Vətən uğrunda” adlandırılmış, müharibə bitdikdən sonra isə əvvəlki “İnqilab və mədəniyyət” adı yenidən bərpa olunmuşdur.XX yüzilliyin 50-ci illərində sovet siyasi sistemində mülayimləşmə dalğasının yayılması cəmiyyətdə ciddi yeniləşmə prosesinə təkan verdi.Bu yeniləşmə Azərbaycan ədib və şairlərinin yaradıcılığında özünü göstərdiyi kimi, onların ədəbi orqanına da, özünə ad seçimindən tutmuş məzmun seçiminədək təsir göstərdi.Coğrafi məna anlamından daha yüksəkdə dayanan, Xalq Cümhuriyyəti qurucularının siyasi, milli-mənəvi dəyər verdiyi “Azərbaycan” sözü “inqilab qoxulu mədəniyyəti” tarixin arxivinə göndərərək ən mötəbər jurnalın sərlövhəsinə çevrildi və 1953-cü ildən bu günədək nəşri davam etdirilir.“Azərbaycan” jurnalının indiyə qədər iyirmi baş redaktoru olmuşdur.“Azərbaycan” jurnalının müxtəlif illərdə Tağı Şahbazi (Simurq), Cəlil Məmmədzadə, Ruhulla Axundov, Mustafa Quliyev, Müseyib Şahbazov, Hacıbaba Nəzərli, Məmmədkazım Ələkbərli, Mirzə İbrahimov, Məmməd Arif, Mehdi Hüseyn, Əbülhəsən Ələkbərzadə, Əli Vəliyev, Əhməd Cəmil, Qılman Musayev, Cəlal Məmmədov, İsmayıl Şıxlı, Cabir Novruz, Yusif Səmədoğlu və başqaları jurnalın redaktorları olmuşdular.Bu redaktorlar içərisində Tağı Şahbazi (Simurq), Ruhulla Axundov, Mustafa Quliyev, Hacıbaba Nəzərli, Məmmədkazım Ələkbərli 1937-ci il repressiya qurbanlarından olmuşdur.Digər redaktorlar Cəlil Məmmədzadə və Müseyib Şahbazov isə maarif və mədəniyyət xadimləri idi.“Azərbaycan” jurnalının 80 illik yubileyi münasibəti ilə filologiya üzrə elmlər doktoru Vaqif Yusifli öz məqaləsində jurnalın şərəfli tarixində baş redaktorları haqqında qısa məlumat verdikdən sonra fikirlərini belə şərh edir: “80 ildə 20 baş redaktor!Lakin bu redaktorların hər biri müxtəlif ədəbi zövqə, dünyagörüşünə malik olsalar da, bu illər ərzində Azərbaycanda ictimai-siyasi həyatda müəyyən dəyişikliklər, hətta çevrilmələr baş versə də, jurnal öz şərəfli missiyasına sadiq qalmışdır” (250, s.41).Lakin təəssüflə qeyd etməliyik ki, həmişə mənsub olduğu zamanın ədəbi aynası olan “Azərbaycan” jurnalında dərc edilmiş materiallar, o cümlədən publisistika ətrafında indiyədək aparılan tədqiqatlar daha çox sovet ideologiyası müstəvisində aparılmışdır.Publisistikanın poetikası, estetik idealları, yeni tematikası və üslub istiqamətləri ilə bağlı fundamental araşdırmalar ortaya qoyulmamışdır.Bu mənada “Azərbaycan” jurnalında publisistika məsələləri (1953-2010)” mövzusu mühüm aktuallıq kəsb edir.Digər tərəfdən, müasir dünya ədəbi düşüncəsində publisistikanın getdikcə artmaqda olan mövqeyi bu sahəyə yeni yanaşma tərzi tələb edir ki, bu da mövzunun aktuallığını bir daha şərtləndirən faktor kimi nəzərə alınmalıdır.Müstəqillik dövrü “Azərbaycan” jurnalında dərc olunmuş publisistik materialların ideya-estetik xüsusiyyətləri, üslub zənginliyi, azadlıq uğrunda mübarizə əhval-ruhiyyəsi, Qarabağda və onun ətrafında baş verən hadisələri təfərrüatı ilə işıqlandırmaq meyili onu göstərir ki, bu jurnal müstəqillik dövrü bədii-publisist salnaməsini yaratmağa çalışır, publisistikamızın elmi, ictimai-siyasi mühakimə gücünü artırır, ədəbiyyatımızda yeni forma və üslublar yaradır, bütün bunları diqqətlə və əhatəli surətdə araşdırmaq, heç şübhəsiz ki, müasir ədəbi prosesin tədqiqi vəzifələrini genişləndirəcək və ümumən, ədəbiyyatşünaslıq elmimizin inkişafına öz töhfəsini verəcəkdir.Respublikamızda dövri mətbuat, publisistika mövzusunda çoxsaylı araşdırmalar aparılsa da, 1953-cü ildən indiyədək geniş bir dövrün ictimai-siyasi və ədəbi-bədii mənzərəsini əks etdirən “Azərbaycan” jurnalında publisistika məsələləri mövzusu geniş, sistemli tədqiqatlardan kənarda qalmışdır.“Azərbaycan” jurnalı haqqında Tağı Şahbazi, akademik Bəkir Nəbiyev, professor Famil Mehdi, filologiya üzrə fəlsəfə doktoru Rasim Tağıyev, filologiya üzrə fəlsəfə doktoru Əmin Əfəndiyev, filologiya üzrə fəlsəfə doktoru Bəxtiyar Məmmədov, filologiya üzrə fəlsəfə doktoru Aygün Əzimova, İntiqam Qasımzadə və başqaları müxtəlif aspektlərdə araşdırmalar aparmışlar.“Azərbaycan” jurnalının fəaliyyətinin yeni dövrləri haqqında ilk geniş həcmli tədqiqat işi İbrahim Novruzovun 1968-ci ildə tamamladığı “Azərbaycan sovet ədəbiyyatının inkişafında “Maarif və mədəniyyət” (“İnqilab və mədəniyyət”) jurnalının rolu (1923-1932-ci illər)” adlı dissertasiyası jurnalın 1923-1932-ci illərini əhatə edir.“Azərbaycan” jurnalının 53 illik (1923-1976) fəaliyyəti üzrə tədqiqat aparmış Rasim Tağıyev “Azərbaycan” jurnalı və Azərbaycan Sovet ədəbiyyatının aktual problemləri (1923-1976-cı illər)” adlı kitabında (232) müəllif jurnalın ideya və məqsədlərini təhlil etmişdir.Lakin təhlil zamanı müəllif bir sıra məsələlərə ideoloji tələblərə uyğun olaraq, daha çox konyunkturaçı mövqedən yanaşmışdır.Tədqiqatçı Bəxtiyar Məmmədovun “Azərbaycan bədii publisistikasının inkişaf meyilləri və sənətkarlıq məsələləri (XX əsrin II yarısında)” adlı dissertasiyasında (2006) sovet dövrü “Azərbaycan” jurnalının publisistikasında zamanın ideoloji tələbindən irəli gələrək yol verilən bəzi nöqsanlı cəhətlər tənqid olunmuş, nəzəri məsələlərdən daha çox bəhs olunmuşdur.Aygün Əzimovanın 2010-cu ildə bitirdiyi “Müstəqillik dövrü Azərbaycan mətbuatında bədii publisistika” (“Azərbaycan”, “Ulduz”, “Qobustan” jurnallarının materialları əsasında)” dissertasiya işi “Azərbaycan” jurnalının müasir dövrdə keçdiyi inkişaf yoluna nəzər salmağa imkan verir.O cümlədən müstəqillik dövründə baş verən ictimai-siyasi hadisələrin “Azərbaycan” jurnalının bədii publisistikasında əksi, bu sahədə sənətkarlıq axtarışları məsələləri araşdırılıb təhlil olunur.Ədəbi prosesə yaxından bələdçilik edən “Azərbaycan” jurnalı klassik irsin öyrənilməsi, ədəbiyyatşünaslıq və ədəbi tənqidin inkişafı, teatr, musiqi, kino, incəsənətin bütün sahələrini, dilimizin saflığı, dünya xalqlarının ədəbi-mədəni həyatına aid materialları daim işıqlandırılmışdı.Çünki Azərbaycan ədəbiyyatı və incəsənətinin tarixində elə bir mühüm hadisə yoxdur ki, jurnalda öz əksini tapmamış olsun.Jurnalın ədəbiyyatsevər hər bir vətəndaşın qəlbində yer tutmasını filologiya üzrə elmlər doktoru Almaz Ülvi baş redaktor İntiqam Qasımzadə ilə apardığı “Ədəbiyyatımızın 80 illik “Azərbaycan” səhifəsi” müsahibəsində belə şərh edir: “Oxucunu düşündürən, mənən ruhlandıran nümunələri, dünya ədəbiyyatını bu jurnalın səhifələrində tapmaq mümkün olmuşdur” (239, s.“Azərbaycan” jurnalının 50 illik yubileyi münasibəti ilə 1973-cü ilin 3-cü sayında görkəmli ədəbiyyatşünas alim Mir Cəlal jurnalın ədəbi mühitin inkişafındakı əhəmiyyətini belə izah etmişdir: “Azərbaycan” jurnalı ədəbi inkişafımızın aynasıdır.Bütün mühüm əsərlərimiz ilk dəfə buradan yayılır, şöhrət tapır” (161, s.Dövrün gənc yazarlarının söz, qələm tribunası olan “Azərbaycan” jurnalı haqqında Nəbi Xəzrinin “Biz hamımız “Azərbaycan” jurnalının şinelindən çıxmışıq” konsepti tam yerində işlənilmiş və səslənən fikirləri bir daha konsekvensial (şərhsiz) olaraq təsdiqləyir.Jurnalın müxtəlif adlarla nəşrinə səbəb olan amilləri müasir aspektdən təhlil edən akademik Bəkir Nəbiyevin fikirləri olduqca təqdirəlayiqdir: “Vətən uğrunda!” – jurnalın adları arasında özünü ən çox doğruldan başlıqlardan biri oldu və Böyük Vətən müharibəsinin amansız möhürünü 1946-cı ilin əvvəllərinə qədər özündə təsbit etdi.Artıq 50 ildən bəri iftixarla daşıdığı “Azərbaycan” adı isə ölkənin həyatında 50-ci illərin başlanğıcından ilk əlamətləri özünü göstərən yumşalmanın təzahürlərindən biri oldu” (1, s.Jurnalın adının 1928-ci ildə “İnqilab və mədəniyyət” adlandırıldıqdan sonra marksizm-leninizm ideyalarını təbliğ edən “Fəlsəfə” şöbəsinin yaradılması jurnalın sərlövhəsinin ideoloji funksiyasını bir daha aydınlaşdırırdı.1953-cü ildən bu yana “Azərbaycan” adı altında çap olunan jurnalın fəaliyyətində fasilə olmasa da, 1992-1996-cı illərdə ölkədəki iqtisadi böhranla əlaqədar olaraq illik sayında aşağı kəmiyyət müşahidə olunmuşdur.1992-ci ildə iki-iki birləşmiş 6 sayı, 1993-cü ildə iki-iki birləşmiş 5 sayı, 1994-cü ildə üç-üç birləşmiş 2, 1995-ci ildə 3 sayı özündə birləşdirən 1 nömrə nəşr edilmişdir.1993-cü ildə ölkə ağır siyasi və iqtisadi vəziyyətdə olanda baş redaktor Yusif Səmədoğlunun jurnalın “olum, ölüm” dilemması yaşayan zaman əzmkar ifadəsi onun indiyə qədər saxlanılmış olan həyat kredosuna çevrildi: “Dəhşətli poliqrafiya çətinlikləri ilə üzləşsək də, minimum əmək haqqı ilə razılaşsaq da, hətta son aylarda əsər sarıdan qıtlıq çəksək də, getmək fikrimiz yoxdur.Jurnalın hər bir əməkdaşı üzərinə düşən ədəbi-tarixi missiyanı gözəl dərk edir” (215, s.Azərbaycan mətbuatının tədqiqində böyük xidmətləri olmuş Qulam Məmmədli (151) “Azərbaycan” jurnalının 60 illiyinə həsr olunmuş 1983-cü il 1-ci sayındakı məqaləsində “Azərbaycan” jurnalını respublikanın mədəni həyatının həqiqi güzgüsü kimi adlandırması jurnalın konseptual devizidir.Ümummilli lider Heydər Əliyev “Azərbaycan” jurnalını müxtəlif illərdə dövlət tərəfindən ən ali fəxri adlara və mükafatlara layiq görmüşdü.SSRİ Ali Soveti Rəyasət Heyətinin 22 mart 1973-cü il qərarı ilə Sovet ədəbiyyatının inkişafında və zəhmətkeşlərin ideya-estetik tərbiyəsində fəal iştirakına görə Azərbaycan Ali Sovetinin fəxri fərmanı ilə, SSRİ Ali Soveti Rəyasət Heyətinin 1983-cü il 21 yanvar fərmanına əsasən Sovet ədəbiyyatının inkişafında xidmətlərinə və zəhmətkeşlərin kommunist tərbiyəsində fəal iştirakına görə Xalqlar Dostluğu ordeni ilə jurnal təltif olunmuşdur.Ulu öndər Heydər Əliyev Müstəqil Azərbaycan mətbuatının azad inkişafına qayğı göstərərək Yazıçılar Birliyinin mətbu orqanlarının – “Azərbaycan”, “Literaturnıy Azerbaycan”, “Ulduz”, “Qobustan” jurnallarının və “Ədəbiyyat” qəzetinin dövlət büdcəsindən maliyyələşdirməsi, Azərbaycan ədəbiyyatı və mədəniyyətinin inkişafında xidmətlərinə görə “Azərbaycan” və “Literaturnıy Azərbaycan” jurnallarının bir qrup əməkdaşlarını fəxri adlarla təltif etməsi mətbuata göstərdiyi diqqət və qayğının örnəklərindəndir.“Azərbaycan” jurnalı müasir dövrdə də Azərbaycanın ədəbi-mədəni həyatının aynasıdır.Azərbaycan Yazıçılar Birliyinin sədri, Xalq yazıçısı Anar jurnalın 90 illik yubiley sayında xüsusi olaraq jurnalın müasir dövrdəki oynadığı rolu qeyd edirdi: “Azərbaycan” jurnalı öz yaşarı ənənəsinə XXI əsrdə də sadiq qalır, ədəbiyyatımızın ümumi mənzərəsini yaratmaqda, onun müasir səviyyəsini, durumunu əks etdirməkdə, dünya ədəbiyyatının ən gözəl nümunələri ilə tanış olmaqda, ədəbi gəncliyi ruhlandırmaqda davam edir.Vaxtilə Hüseyn Cavidin, Mikayıl Müşfiqin, Səməd Vurğunun, Rəsul Rzanın, Süleyman Rüstəmin, İlyas Əfəndiyevin, Mirzə İbrahimovun, Mehdi Hüseynin, Bəxtiyar Vahabzadənin, Qabilin, Hüseyn Arifin, Əliağa Kürçaylının, İslam Səfərlinin, Əli Kərimin, Yusif Səmədoğlunun, Məmməd Arazın, Cabir Novruzun, İsa İsmayılzadənin çap olunduğu “Azərbaycan”da indi onları layiqincə əvəz edən müxtəlif ədəbi nəsillərin yaradıcılığı öz əksini tapır” (17, s.“Azərbaycan” jurnalı zamanın diktə etdiyi hansı ideologiyaya az və yaxud çox dərəcədə əməl edən mətbu orqan olsa da, onun xalqın maddi və mənəvi sərvəti olmaq fikrini, ədəbi və mədəni sahədə ictimai düşüncənin inkişafındakı böyük əhəmiyyətli rolunu inkar etdirə bilməz.I FƏSİL “AZƏRBAYCAN” JURNALINDA SOVET DÖVRÜ PUBLİSİSTİKASI (1953-1991) 1.1.Bədii jurnalında yeri publisistika A və onun “Azərbaycan” zərbaycan bədii publisistikası, əsasən, yazıçı və şairlərimizin publisistik yaradıcılığı sayəsində təşəkkül tapmış, onun sənətkarlıq baxımından inkişafına əhəmiyyətli dərəcədə təsir göstərmişdir.XX əsrin əvvəllərindən başlayaraq Azərbaycan yazıçılarının müxtəlif ictimai-siyasi rejimlərin ideoloji yasaq və tələbləri ilə qarşılaşmasına baxmayaraq öz milli mənlik, vətəndaşlıq, obyektivlik keyfiyyətlərini, baş vermiş hadisələrə münasibətdə qərəzsiz və tərəfsiz mövqelərini qoruyub saxlaya bilməsi, onların xalq həyatına bağlılığının, xalqa sədaqətinin nəticəsi kimi təzahür etmişdir.Bu xüsusiyyəti milli mətbuatımızın bədii örnəklərindən biri olan “Azərbaycan” jurnalının publisistikasında da görə bilirik.Azərbaycan bədii publisistikasının qədim tarixi kökləri vardır.Publisistika (latın dilində “publicus” sözündəndir, “xalq, ictimai, camaat” mənasını verir) anlayışı müxtəlif cür izah olunur, bəziləri ictimai – siyasi əsərləri, kütləvi-siyasi mətnləri, digərləri isə polemik cəhətdən kəsərli jurnalist məqalələrini və s.publisistikaya aid edirlər.Publisistik deyim tərzi və müraciət hələ qədim zamanlarda xalqımızın zülmə, istismara, tamahkarlığa, ikiüzlülüyə, laqeydliyə qarşı mübarizə fonunda yaranmış, şifahi xalq ədəbiyyat nümunələrində rast gəlinmişdir.N.Gəncəvi, X.Şirvani əsərlərində bədii publisistik ünsürlər mövcud olsa da, Azərbaycan bədii publisistikasının tarixi Məhəmməd Füzulinin “Şikayətnamə”si ilə başlayır.XVII əsrdə M.P.Vaqifin qoşmaları, XVIII-XIX əsr H.Z.Şirvaninin səyahətnamələri, XIX əsrdə İ.Qutqaşınlı, Q.Zakir, M.F.Axundzadə15 nin əsərlərində publisistika yeni keyfiyyətlər qazandı.1875-ci ildə “Əkinçi” qəzetinin yaranması və Azərbaycan milli mətbuatının əsasının qoyulması ilə publisistika, eləcə də bədii publisistika yeni inkişaf mərhələsinə qədəm qoydu.Sovet dövründə senzura nəzarətində olan “Azərbaycan” jurnalının azad söz demək cəhətdən məhrumiyyətlər dövrü yaşaması siyasi publisistikanın inkişafını ləngitdi.Ancaq digər tərəfdən də bədii publisistika hər zaman ön mövqedə olmuşdur.Müasir dövrdə yazıçı-publisistlər tərəfindən bədii publisistika yeni forma və məzmun keyfiyyətləri ilə inkişaf etdirilməkdədir.Publisistik müraciətin və sözün tarixi qədimlərə gedib çıxsa da, onun tədqiqinə müxtəlif ölkələrdə intensiv, bəzən də qeyri-intensiv yanaşma müşahidə edilmişdir.Çünki publisistika müxtəlif xalqlarda fərqli işləklik səviyyəsində olmuşdur.Hətta publisistika termininin məzmunu ilə bağlı hələ qədim dövrlərdən bəri (Yunanıstan, İtaliya, İngiltərə) saysız-hesabsız diskussiya və polemikalar aparılsa da, hamı tərəfindən qəbul olunan mənası əldə olunmasa da, bəzi xarakterik cizgiləri barədə ümumi diskursorlara gəlib çıxmaq mümkün olmuşdur.Professor Cahangir Məmmədli öz tədqiqatında (148) publisistikanın tarixini jurnalistikanın tarixindən qədim olmasını, onun kütləyə təsir qüvvəsi informasiya vasitələrinin inkişafı ilə, tirajlanma imkanının yaranması ilə özünü daha çox göstərdiyini qeyd etmişdir.Filologiya üzrə elmlər doktoru Asif Rüstəmlinin fikrincə publisistika “yaradıcılıq qalaktikasında müstəqil, özünəməxsus janrları olan, bütün ədəbi növlərlə təmaslara açıq, komunikativliyini, komparativistikliyini və üslubi keyfiyyətlərini güzəştsiz qoruyub saxlayan cazibədar bir planet, mayası bədiilikdən yoğrulmuş praqmatik düşüncələr “imperiyası”dır” (56, s.Rusiyada publisistikanın ciddi elmi-nəzəri təhlili XX əsrin ortalarında fundamental xarakter daşımışdır.Rus publisistika tədqiqatçısı A.S.Eleonskayanın (256) fikrincə publisistika zamanın əsas ideyalarını mümkün qədər ətraflı və açıq ifadə etməyə imkan verən yaradıcılıq növüdür.Bu fikir nəzəriyyəçi-alim Famil Mehdi tərəfindən inkişaf etdirilərək belə ifadə edilir: “Publisistika ictimai-siyasi, əxlaqi, iqtisadi və s.aktual problemləri elmi-məntiqi dəlil və sübutlar, obrazlı-ehtiraslı mühakimələr, lirik düşüncələr, konkret xarakterlər, tiplər vasitəsi ilə əks etdirən, ictimai rəyin formalaşmasına fəal təsir göstərən yaradıcılıq növüdür” (135, s.13).Tanınmış publisistika nəzəriyyəçisi Y.Proxorovun (259) fikrincə desək, publisistika öz inkişafı gedişində daxili bölünməyə məruz qalmışdır.Məmmədlinin qeyd etdiyi kimi, publisistikanın həyatın məhz indiki zaman üçün çox aktual olan problemlərinin müxtəlif aspektlərini əhatə edən, fəlsəfə koordinatlarına yaxın olan, qnesologiya, məntiq və psixologiyanın kəsişdiyi nöqtələrdən keçməsi” də həmin zərurətin nəticəsidir.Tədqiqatımızın əsas obyekti olan bədii publisistikanın sərhədlərinin müəyyənləşməsində müxtəlif fikir ayrılıqları hələ də qalmaqdadır.Professor F.Mehdinin fikrincə bədii publisistikanın janrlarına – oçerk, felyeton, pamflet, bədii gündəlik, məktub, açıq məktub, sənədli povest, sənədli novella, səyahətnamə, bədii nitq aiddir.Filologiya üzrə elmlər doktoru A.Rüstəmli (56) publisistik əsərləri mövzu və mahiyyət etibarilə elmi, bədii və siyasi publisistikaya bölür.Müasir rus publisistika nəzəriyyəçisi A.A.Tertıçnı (260) isə bədii publisistikanın daha geniş janr spektrini təqdim edir: oçerk, felyeton, pamflet, parodiya, satirik şərh, məişət əhvalatları, əfsanə, epiqraf, apitafi, lətifə, zarafat oyunu və s.Ancaq professor F.Mehdinin (135) bədii publisistikanın janrlar üzrə təsnifatı Azərbaycan publisistikası üçün daha uyğun hesab olunandır.Belə ki, Azərbaycan mətbuatı tarixində əvvəla, oçerk, felyeton, pamflet, məqalə, səyahətnamə bədii publisistikanın janrları içərisində daha çox işləkdir.Tertıçnı əfsanə, lətifə kimi qədim janrları bədii yox, publisistika növünə aid etməklə həm ədəbiyyat tarixini təhrifinin səbəb olmuş, həm də nəzəri fikirlərin əleyhinə getmişdir.Bu isə özlüyündə yeni mübahisələrə yol açmaq deməkdir.Xüsusilə, müsbət əmək qəhrəmanlarının dominant olduğu bir vaxtda sovet dövrü oçerkləri professor C.Məmmədlinin fikirləri ilə qeyd et17 sək, “oçerkomaniya prosesi” öz çəkisi ilə fərqlənmişdi.Məşhur publisistika tədqiqatçısı E.P.Proxorov oçerk barədə yazırdı: “Oçerk janrı (oçerk, felyeton, pamflet) personajların ümumi tipikləşdirmədə müraciət həyatın panoramını əks etdirir (259, s.Professor Əsgər Rəsulov (191) oçerk janrını Türkiyə sənədli-bədii nəsrinə aid edir.Filologiya üzrə elmlər doktoru Salidə Şərifova qeyd edir ki, bəzi qərb nəzəriyyəçiləri publisistik və sənədli ədəbiyyatı yeganə olaraq “nonfikşn” (nonfiction) adlandırır və bədii publisistika ilə sənədli bədii ədəbiyyatı ayrı janr hesab edir.Müasir dövr publisistikasında oçerk, felyeton, pamflet janrına sovet dövrü ilə müqayisədə nisbətən az müraciət olunur.Səyahətnamə janrının bədii ədəbiyyatın (V.Stesenko), yoxsa publisistikanın janrı (N.Maslova, F.Mehdi) olması barədəki suallar da müxtəlif fikir ayrılıqları ortaya qoymuşdur.Son dövr araşdırmalarında əlavə edilən qənaətlərə əsasən, səyahətnamə həm bədii ədəbiyyatın, həm də publisistikanın xüsusiyyətlərini özündə daşıyan bir janrdır.Rus tədqiqatçısı V.A.Şaçkovanın fikrincə, səyahət oçerklərində süjet müəllifin gəzib gördüyü yerlərlə bilavasitə bağlı olur.Müəllif tərəfindən marşrutun seçilməsi onun maraq və bacarıqlarından irəli gələn obyektiv və subyektiv səbəblərdən asılıdır” (262, s.“Azərbaycan” jurnalında publisistlərin xarici ölkələrə müxtəlif məqsədli səfərlərindən bəhs edən əsərləri səyahət oçerkləri adlandırmaq daha doğru olardı.Ümumiyyətlə, “Azərbaycan” jurnalı publisistikasında məqalə, oçerk, sənədli povest janrı daha çox işləkdir.Sovet dövrü publisistikasının xarakterik xüsusiyyətləri və mövzu problematikası Sovet dövrü “Azərbaycan” jurnalında dərc edilmiş publisistik əsərlərin əksəriyyəti ideologiyanın kanonları daxilində çərçivələnsə də, tam olaraq onun ifadəçisi hesab etmək olmaz.Bu dövrün publisistikasında süni şəkildə ideoloji, mənəvi-əx18 laqi, ictimai-siyasi postulatları yalanlamaq cəhdi nə qədər güclü olsa da, bəzən aşkar, bəzən də gizli şəkildə milli ideallara xidmət edən mətbu orqanlardan biri məhz “Azərbaycan” jurnalı idi.Tədqiqata cəlb olunan “Azərbaycan” jurnalının sovet dövrü publisistikasının 1950-ci illər mərhələsi sosrealizmin qəti normativlər, empirik təcrübə mərhələsindən keçmiş potensial imkanlar dövrüdür.1950-ci illərdə şəxsiyyətə pərəstişin ifşasından sonra ictimai-siyasi mühitin mülayimləşməsi, 1960-cı illərdə liberal düşüncə tərzi, 1985-ci ildən start götürən yenidənqurma və aşkarlığın yaratdığı şərait sovet dövrü publisistikasının demokratikləşməsinə təsir göstərən amillərdəndir.Azərbaycanın Asiya ilə Avropa arasında körpü missiyasını daşıması mədəniyyətlərin müxtəlifliyinin, fərqliliyinin, çoxqatlılığının kultural təmaslarına, virtual yaxınlaşmasına və qlobal tolerantlığın intişarına rəvac verir, bu sahədə müstəsna əhəmiyyət kəsb edir.Qədim tarixi ənənələrdən gələn, xalqın başqa etnik qrupların adətinə, mədəniyyətinə hörmət hissi multikulturalizmin ölkəmizdə tarixini daha da dərin köklərə aparıb çıxarır.Sovet dövrü tədqiqatlarında “xalqlar dostluğu kimi” dəyərləndirilən multikultural dəyərlər mövzusu (Qasım Qasımzadənin “Cəbhə dostluğu” (121), Mehdi Hüseynin “Dostluq və qardaşlıq ideallarının təntənəsi” (89), Elçinin “Yanan ağacın şəfəqləri” oçerkində (47) və s.əsərlərdə öz əksini tapmışdır.Multikultural dəyərlər publisistikada düşmənə qarşı ümumi mövqedən çıxış zamanı da büruzə verirdi.Qasım Qasımzadənin “Cəbhə dostluğu” (121) elmi-publisistik məqaləsində vətən, ümumilikdə Sovet İttifaqı nəzərdə tutulur, milliyyətindən asılı olmadan dostluq, qardaşlıq əlaqələri vahid qüvvə halında, onun keşiyində dayanmalıdır.Bu mövzuda yazan Əbülhəsənin “Dostluq qalası”, M.Rahimin “Leninqrad göylərində”, S.Vurğunun “Bütün xalqlar, qəbilələr od içindən çıxacaqlar” əsərləri bu ideoloji təbliğat funksiyasını yerinə yetirmişdir.Əslində, əsərdə təbliğ olunan dinc, birgəyaşayış anlayışı bu gün dövlət siyasətinin tərkib hissəsi olan mültikulturalizmin kökündə dayanır.Ancaq o zamanlar təbliğ olunan “xalqlar dostluğu” ideyası konkret proq19 ramlaşdırılmış, rejimin mənafeyinə xidmət edən “insan” yetişdirmək ideyası dayansa da, tolerantlıq mədəniyyəti azərbaycanlıların tarixi ənənələrindən gələn başqa millətin nümayəndəsinin adətinə, dininə hörmətlə yanaşmaq etikası, birgə əmək dostluğu, başqa münasibətlərin bir araya gəlib həmrəyliyi onun özünə xas milli koddur.Mehdi Hüseynin “Dostluq və qardaşlıq ideallarının təntənəsi” publisistik məqaləsində Sovet siyasətinin mənafeyinə xidmət edən əmək dostluğu nəticəsində yaranan quruculuq işləri, qardaşlıq ideallarına sədaqətlə xidmət vəzifəsi daha çox alqışlanır.Multikulturalizmin daha geniş spektirini özündə əks etdirən Elçinin “Yanan ağacın şəfəqləri” oçerkində (47), multikultural sələf-xələf məsələlərindən bəhs edən Bəhram Gözəlovun “Abidə” (74) oçerki olduqca maraqlıdır.Multikulturalizmin tərkib hissəsi olan yurda-ocağa bağlılıq motivinin yer aldığı Lev Vaysenberqin “Azərbaycan qəlbimdədir” (243) xatirə-oçerki, Zezva Medulaşvilinin “Nağıllarınıza, dastanlarınıza vurğunam...” (134) oçerkləri barəsində qarşıda söhbət açılacaqdır.Əhməd Mirzəcəfərlinin “Tamaranın dəftəri” (164) oçerkində multikulturalizmin kökündə dayanan yurda-ocağa bağlılıq rus-azərbaycanlı-ukraynalının dinc birgəyaşayışı xətti üzərində Rusiya – Ukrayna dostluğu təsvir olunur.Belə ki, rusların kompakt halda yaşadığı Sabirabad rayonu Vladimirovka kəndində bərabərhüquqlu yaşayış sayəsində sosial-iqtisadi inkişaf gerçəkləşir.Rus qadını obrazı olan Tamara həyat yoldaşı ukraynalı Yuri ilə birgə Ukraynada yaşasa da, qəlbən Azərbaycana bağlıdır.Bu bağlılıq hissi özünü üslubi fiqur – Kür-Dnepr çayının mənzərələrinin müqayisəsi ilə daha da dərinləşir.Sovet dövrü ideoloji təbliğatının bir növü olan xalqlar dostluğu məsələsinin mahiyyətində müsəlmanlarla xristianlara qarşı münasibətdə ayrı-seçkilik məqsədi dayanırdı.Xalqlar dostluğu tendensiyası Azərbaycanda daha məqsədyönlü və sistematik xarakter daşıyırdı.Bunun da arxasında xalqın etnik-milli yaddaşını unutdurmaq istəyi içərisində planlaşdırılmış “sovet insanı” yaratmaq məqsədi dayanırdı.SSRİ-nin dünya miqyasında əldə etdiyi ən böyük uğuru Böyük Vətən müharibəsi idi və bu mövzuda yazılmış Sovet dövrü oçerklərində vətənpərvərlik ruhu aşılamaq, vətənpərvər insan obrazı yaratmağı qarşıya məqsəd qoyulsa da, bu hiss lazımı şəkildə deyil, məqsədyönlü şəkildə təbliğ olunurdu, daha çox faşizmə nifrət motivi üstünlük təşkil edirdi.Bu mövzuda yazılmış oçerklərdə SSRİ-nin qədirşünaslıq aktı – qəhrəmanların ideoloji meyarlara əsasən müxtəlif orden və medallarla təltif olunması məsələsində özünü göstərir.Böyük Vətən müharibəsində sovet döyüşçüsü surəti – Qasım Qasımzadənin “Cəbhə dostluğu” (121), Sabir Azərinin “İtməyən izlər” (24), qəhrəman Ziya Bünyadovun şücaətlərindən bəhs edən Nəriman Zeynalovun “Qəlpə” (252), Əhməd İsayevin “Partizanlar, partizanlar” (98), Qılman İsmayılovun “Döyüş yolu” (99) və s.əsərlərdə öz əksini tapmışdır.Böyük Vətən müharibəsi mövzusunda olan publisistikada müharibənin mənəvi ağrıları ilə yanaşı nikbin çağırış motivi aparıcı idi.Nəriman Zeynalovun “Qəlpə” (252) oçerkində əsərin qəhrəmanı Sovet İttifaqı Qəhrəmanı, akademik Ziya Bünyadovdur.Z.Bünyadov əsərdə orta əsrlər tarixçisi Əbdürrəşid Əl-Bakuvinin əsərlərini tərcümə edən ziyalı alim, tarixçi, 1943-cü ildən bəri müharibədən ayağında qəlpə gəzdirən, Terek, Pşiş çayı vadilərində, Varşava uğrunda almanlara qarşı döyüşən vətənpərvər zabit, Şevçenko, Lermontovun şeirlərini əzbər bilən poeziya aşiqi, dürüst xarakterli obrazdır.Ancaq müəllif Z.Bünyadovun bütöv xarakterini yarada bilməmişdi.Çünki müəllifin Z.Bünyadov barədə onun yaşıdlarının söhbətlərinə istinad etməsi, qəhrəmanın daxili hiss-həyəcanlarına toxunmaması, hətta onunla görüşündə belə portret təsvirinə yol verməməsi əsərin publisistik keyfiyyətini aşağı salır.Sabir Azərinin “İtməyən izlər” (24) oçerki Sovet İttifaqı Qəhrəmanı Aslan Vəzirova həsr olunmuşdur.Bu əsərdə də qəhrəman tam dolğun obraz kimi yaradılmamış, publisistin yazı üslubunda tələskənlik müşahidə olunmaqdadır.Belə ki, əsas diqqət almanlara qarşı Oderin şəhəri uğrunda mübarizə və qəhrəman adının alınması səbəbi açıqlanmaqdadır.Əhməd İsayevin “Partizanlar, partizanlar..” (98) sənədli povestində Mehdi Hüseynzadə və onun ətrafında toplanmış müxtəlif millətlərin nümayəndələrinin partizan dəstələri şəklində mübarizəsindən bəhs edilir.Əsərin süjeti həmin hadisələrin iştirakçısı Mikayıl Qulubəyovun gündəliyinə əsaslanır.Əsərdə partizanların gərgin, ekstremal vəziyyətlərdə keçirdikləri hiss-həyəcanlar, retrospeksiya, düşmənə nifrət, ümid, sevinc, əzmkarlıq hisləri dolğun əks olunmuşdur.Qılman İsmayılovun “Döyüş yolu” (99) Ukraynanın Dnepropetrovski, Zaparojye, Nikopol, Kirovoy-Roq, Kirovoqrad, Budapeşt, Berlin uğrunda əzmkarlıqla vuruşmuş, sağlamlığını itirmiş, doğma vətəninə qayıtmış, Ağstafa rayon İcraiyyə Komitəsinin sədri vəzifəsində çalışan Sovet İttifaqı Qəhrəmanı Müseyib Allahverdiyevin rəşadətli obrazı yaradılmışdı.Ancaq müharibə mövzusunda olan publisistikada döyüş səhnələri adətən birtərəfli göstərilir, azərbaycanlı döyüşçülərin Böyük Vətən Müharibəsi illərində düçar olduğu mənəvi və fiziki işgəncələr diqqətdən yayınırdı.Sovet dövrü “Azərbaycan” jurnalı publisistikasında müsbət əmək qəhrəmanı sosrealizm quruculuğunun zavod və fabrikdə çalışan, ictimai mənafeyi şəxsi mənafedən üstün tutan “sovet adamı” idi.Sovet dövrünün “Azərbaycan” jurnalı publisistikasında əmək qəhrəmanları üçün həyatın romantikliyi quruculuq işləri ilə bağlı idi.SSRİ kənd təsərrüfatının yenidən dirçəldilməsi uğrunda mühüm addımlar atdığı dövrdə bu sahədə təşəbbüskarlığı artırmaq məqsədilə yüksək nailiyyəti olan əmək insanları mükafatlandırılır, mətbuatda işıqlandırılırdı.Bu həvəsləndirici addımlardan biri də bədii publisistikanın öhdəsinə düşürdü.Zəhmətkeş insan obrazları, beşilliyin qabaqcıllarına həsr olunmuş Ş.Abbasovun “Usta Kamal” (3), Süleyman Vəliyevin “Aqronom” (245), Gülhüseyn Hüseynoğlunun “Gənc toxucu” (90), Əlfi Qasımovun “Sevil” (116) oçerki və s.Ş.Abbasovun “Usta Kamal” (3) oçerkində işə nizam-in22 tizamla yanaşmaq, sədaqətlilik xüsusiyyəti, usta-şagird münasibətləri diqqəti cəlb edir.Əslində, xalqlar dostluğu ideyası zəhmətkeş insan obrazları mövzusunda sələf-xələf münasibətləri özünü göstərir.Gülhüseyn Hüseynoğlunun “Gənc toxucu” oçerkində Çimnazın zəhmətsevərliyi sayəsində böyüməsi, yeddiilliyin qabaqcılları Bəsti Fətullayevanın, Zərqələm Hacıyevanın alqışlanması (Yusif Şirvanın “Yüksəliş yollarında” (229), vətəndən uzaqda Ural çayı sahilində taxılçılıq sovxozunda çalışan Ayaz obrazı Süleyman Vəliyevin “Aqronom” (245), 7 illiyin qabaqcılları Çimnaz, Maarifə obrazları Cəlal Cavadovun “Cığır” (35) təsvir olunmuşdur.Bu dövrün oçerklərində həyatın birtərəfli əks olunması, məhz qəhrəmanların sevincinin məhsulun kəmiyyət çoxluğu ilə birbaşa bağlı olmasıdır.Əlfi Qasımovun “Adamlar, arzular və əməllər” oçerkində (114) traktorçu Fərhadın yüksək əməksevərliyi sayəsində özünə xoş güzəran düzəltməsi, istifadə olunmayan “Meşə sahəsi”nin əkin-biçin sahəsinə çevirməsi zəhmətkeş insan obrazlarının sayəsində gerçəkləşir.Bu dövrün publisistikadasında evdemonizm (xoşbəxtliyi təmsil edən metodoloji prinsip) məhsulun keyfiyyəti ilə olan asıllığı onun estetik siqlətini aşağı salırdı.Əlfi Qasımovun “Sevil” oçerki Azərbaycan SSR-də ilk qadın mexanizator, Sosialist Əməyi Qəhrəmanı, Azərbaycan Ali Sovetinin deputatı Sevil Qazıyevaya həsr olunmuşdur.O, uzaq dağ rayonu Zaqataladan Mil düzü - Beyləqana gəlib pambıq briqadasına rəhbərlik edən, gənc sürücü-mexanik olsa da, işinin öhdəsindən məsuliyyətlə gələn, fəal ictimaiyyətçi qadındır.O, hətta ən gərgin situasiyalarda belə çətinlikdən qorxmayan mübariz, ona həsr olunmuş şeirlər, təbriklər qarşısında təvazökar işçi, ətrafdakıları da özü kimi fəal görməyi arzulayan xeyirxah bir qadın obrazıdır.Yazıçının Sevilin emosiyalarını sırf pambıq yığımı ilə bağlaması oçerkin publisistik keyfiyyətini aşağı salır.Sevil sovet dövrü publisistikasında bütöv şəkildə yaradılmış əməkçi obrazıdır.Bəzən “publisist qəzetdə adi oçerk yazmasına baxmayaraq ora bədii elementlər daxil edir.Onun yazı texnikasında zahirən yararsız detallar görünsə də, bəzən daha sonra onu güclü hekayəyə çevirir” (258, s.243).Onun xarakterini bütövləşdirən cəhət digər obrazlarla münasibətindəki konkret mövqeyidir: “Bu qəzetlər, bu təriflər, bu məktublar nəyə lazımdır?Bunlarsız da keçinmək olmazdımı?Özü də hamısı mənim haqqımda.Heç olmazsa qızlarla, bütün briqada üzvləri ilə bir yerdə tərifləyərlər.Axı onların da əməyi böyükdür, çox böyük” (116, s.34).Sevilin ölkədən kənarda rəğbətlə qarşılanması onu oxucu gözündə daha da mükəməlləşdirir.Dövrün ideoloji meyarları sosializmin üstünlüyü, kommunist partiyasının təntənəsinə həsr olunmuş oçerklərin (Salam Qədirzadənin “Alovlu illər” (122), Yusif Şirvan “Böyük jurnalist” (228), Əhəd Muxtarın “İnam” (165), Dilsuzun “Sabah bu gündən başlanır” (41) yazılmasını tələb edirdi.Sovet dövrü publisistikasında köhnəliklə yeniliyin mübarizəsi, yeni insan obrazı-zəhmətkeş qəhrəman obrazının təsviri zamanı gerçəkliyin konfliktinə diqqət yüksək səviyyədə deyildi.Sovet dövründə mövcud rejim milli şüurun oyanmasına imkan vermirdi.Bunun arxasında da əsas məqsəd milli gücü zəiflədərək passiv saxlamaq, vətənpərvərlik ideallarını şəxsi siyasi mövqedən istifadə etmək idi.Buna görə də incəsənət, elm, mədəniyyət sovet rejiminin maraq və mənafelərinə uyğun şəkildə inkişafı, dövrün ideologiyasına cavab verəcək Mustafa Çəmənlinin “Sənətkar ömrünün izləri” (38) kimi əsərlərin yazılmasına xüsusi diqqət ayırırdı.Sovet rejimi öz hakimiyyətini qoruyub saxlamaqdan ötrü ədəbiyyat və mədəniyyətdən geosiyasi strateji məqsədlərinə çatmaq naminə təbliğat vasitəsi kimi istifadə edirdi.Mövcud rejim öz hakim funksiyasını maksimum imkanları (qorxu, mükafat və s.) vasitəsilə yerinə yetirirdi.Sistemin təbliğatçısı kimi çıxış edən publisistlərin böyük əksəriyyətinin xalqına xidmət etmək qayəsi bir tərəfdən məqsədli xarakter daşısa da, digər tərəfdən ideoloji təbliğatdan tam azad olmadığını göstərirdi.1950-1970-ci illər publisistikasında istehsalat ön plana çəkilərək bəzən insanın duyğuları, subyektiv emosional ehtizazı heçə endirilirdi.Sovet insanının iş prosesində təsviri, bütün hə24 yat idealının konkret plan yerinə yetirməklə məhdudlaşdırılması, quru, cansız, yalnız zamanın diqtə etdiyi ideyalarla çərçivələnməyə gətirilib çıxarılmışdı.Partiyanın müdrikliyi, sovet quruluşunun təntənəsi əsərlərin başlıca mövzusu idi.Partiya plenumlarının müxtəlif kampaniyalarından bəhs edən – Mürsəl Nəcəfovun “Dövrümüzə layiq əsərlər yaradaq” (175), İlyas Əfəndiyevin “Bizim sevincimiz” (58), Hüseyn Abbaszadənin “Söz fikrin təzəliyi” (5) kimi dövrün ideoloji təsirlərindən qaynaqlanan oçerklər ideoloji təsirlərdən kənarda qala biməzdi.1950-ci illərin oçerklərinin əsas süjet xəttində kəndi bərbad vəziyyətdən xilas edən şəhərli obrazı, nəzərdə tutulan planın artıqlaması ilə yerinə yetirilməsi, kəndin mədəni-iqtisadi şəraitinin inkişaf etdirilməsidir.Sovet dövrü publisistik əsərlərin bir xüsusiyyəti də plakatçılıq idi.“Plakatçılığın sovet ədəbiyyatında sosial (sosializm quruculuğunda iştirak), estetik (sosializm realizminin qəti normativlər metodu kimi nominnalaşması), habelə siyasi-inzibati (stalinizm, ədəbiyyata partiya “qayğısı”) zəmini vardı.Burada onu da haşiyə olaraq qeyd edək ki, həmin dırnaqarası “qayğı” təkcə ədəbiyyata təqdir, təbliğ və təltiflə bitmirdi, həm də bu yöndən azca belə yayınma hallarında amansız repressiyalarla tamamlanırdı” (63, s.170).Sovet dövrü kənd, rayon mövzusunda olan oçerklərdə vahid süjet sxemi var.Həsən Seyidbəylinin “Kür-Araz düzənliyində” (211), “Mingəçevir” (208), Gəncə haqqında İsmayıl Şıxlının “Azərbaycan uralı” (227) və s.rayon və kənd mövzusundadır.80-ci illlərdən sonra artıq regionlarla bağlı olan publisistik əsərlərdə (Tofiq Mahmudun “İyirmi ildən sonra” (131), Nemət Veysəllinin “Ötən ilin yağışları” (244), Dilsuz Mustafayevin “İmişlidə gördüklərim” (168), Mustafa Çəmənlinin “Yaddaş” (39), Qılman İlkinin “Bakı və bakılılar” (97), Teymur Bünyadovun “Əfsanələr diyarı” (34), Əhməd Elbrusun “Beşiyimi burda qoyub getmişəm” (42) və s.) sosial-iqtisadi inkişafdan daha çox, təbiət gözəlliyi, peyzaj, mənzərə, insan faktoru nəzərə çarpır.Əhməd Elbrusun “Beşiyimi burda qoyub getmişəm” (42) oçerkində Beyləqan, Ağcəbədi, Ağdam, Bərdə rayonlarının iqtisadi-sosial problemləri, burada qədim Qarabağ abidələri – Ərcəspin qəbri, Azıx mağarasının tarixi, Muğ, Kəbir, Boyat, Əfşar tayfaları haqqında məlumat verilmişdir.Ancaq sovet ideologiyasının təsiri ilə yazan publisistləri “xalqına qələmi ilə qeyri-səmimi xidmət edən” sənətkar kimi qələmə vermək doğru deyil.Çünki həmin dövrdə peşəsindən asılı olmadan hər bir kəs həmin təbliğata bu və ya digər dərəcədə bağlı idi.Stalin, Lenin şəxsiyyətinin mifləşdirilməsi, onların ən yüksək dahi pilləsinə qədər yüksəldilməsi sovet dövrünün ideoloji meyarlarından qaynaqlanırdı.Əkbər Ağayevin “Geniş bədii ümumiləşdirmə yollarında” (8) oçerkində Lenin və Stalin yalnız publisistlərin nəzərində deyil, yaradıcılığına təsirlər buraxmış S.Vurğunun gözündə əlçatmaz dahi kimi təsvir olunmuşdur.Yaxud da Rüstəm Babaxanov “Bakının keçmişindən” (25) oçerkində Bakının keçmişini pərdələyərək şəhərin parlaq tarixi səhifəsini Stalin və Leninin inqilabi fəaliyyəti ilə əlaqələndirir.ABŞ-ın Cənubi İllinois Universitetinin dosenti Lisa Brooten 2015-ci ildə jurnalistika tədqiqatçısı Kolin Murel “Xarici müxbirlər və beynəlxalq xəbər toplanması: Nyu-York fiksatorların rolu Routledge” (“Foreign correspondents and international nevvsgathering: The role of fixers Nevv York: Routledge”) kitabında yazmışdır: “Qəhrəmanlıq mifi, kəşfiyyat və macəra bəzən mənəvi çağırışlara və ümumi köhnəlmiş qaydalar üzərindəki coşğunu daha da artırır” (267, s.Publisistikanın spesifik prinsiplərindən biri həyat həqiqətinə sədaqəti, obyektiv gerçəkliyi təhrif etmədən təsvir, sözün inandırıcı və təsirli çıxmasıdır.XX əsrin II yarısında düşünən insan modeli yarandı, ideoloji ştamplardan uzaq qaçmağa çalışan “60-cılar” nəsli formalaşdı.Stalinin vəfatından sonra Xruşşovun şəxsiyyətə pərəstişi ifşa etməsi, totalitar rejimin soyuq buzunun əriməsi, ədəbiyyatın, sənətin sosrealizm məngənəsindən qurtulması, ədəbiyyatda müsbət qəhrəman obrazı yaratmaq meyilliyi, bədii ştampların rədd edilməsi, doqmatizmə (ehkamçılığa) meydan oxunması, yeni yaranan “60-cılar” nəsli, 80-ci illərin yenidənqurma və aşkarlıq siyasəti, artıq antisovet ruhlu əsərlərin meydana gəlməsi sovet dövrü publisistikası ənənələrini başa vurdu.Belə ki, 1980-ci illərin ortalarında Sov.İKP MK-nın baş katibi vəzifəsinə gələn M.Qorbaçovun təşəbbüsü ilə partiya yenidənqurma kursunu elan etdi.Bu dövr özünün bir çətinliyi və faciələri ilə yadda qalsa da, publisistikanın qarşısında yeni üfüqlər açdı.Mətbuatın tematikası canlandı, milli özünəqayıdış mövzularının ortaya çıxması ilə ölkədə çoxpartiyalılığın əsasını qoydu.Aşkarlıq mətbuatın əlində ölkənin demokratikləşməsi uğrunda mübarizədə mühüm vasitəyə çevrildi.Professor Vilayət Quliyevin “Yaşıdlarıma sözüm var” (128) elmi-publisistik məqaləsində müəllifin gənc ədəbiyyatşünasların yaradıcılıqları ilə bağlı tənqidi mühakimələri üstünlük təşkil edir.Yaşıdları arasında sırf tənqidçilərin yoxluğu, klassik ədəbi irsi öyrənən gənclərin arxiv materiallarından – ilkin mənbələrdən uzaq qaçması, daha çox nəzəriyyəyə meyilliliyi, tərcümə məsələsinin, ictimai və vətəndaşlıq fəallığının zəifliyi müəllifin narazı qaldığı cəhətlərdir.Quliyev dövrünün gənclərindən Z.Əsgərlinin “N.Vəzirovun “Müsibəti-Fəxrəddin” faciəsi”, Nizaməddin Babayevin (Şəmsizadə - A.P.) “Ədəbi mübahisələr”, Qurban Bayramovun “Lirik qəhrəman və zaman”, İlham Rəhimlinin “Teatr və dramaturgiya”, Nailə Muradəliyevanın “Əbədi gözəlliklə nur saçmaq” monoqrafiyalarının elmi cəhətdən mənfi və müsbət tərəflərini diqqətə çatdırır.İntiqam Qasımzadə “Azərbaycan” jurnalının sovet dövründə yerinə yetirdiyi funksiyası haqqında düşünərkən obyektiv şəkildə etiraf edirdi: “Məddahlıqlara, qərəzli hücumlara, acı həqiqətlərə göz yummağa və s.görə, əlbəttə, xəcalət çəkirik, xalqımızın ləyaqətli sifətlərini təsvirinə görə, dilimizi və bir çox mənəvi dəyərlərimizi qoruya bildiyimizə görə, nəhayət, ədəbiyyatımızın forma və janr dairəsini xeyli genişləndirdiyimizə, sənətkarlıq baxımından bir sıra uğurlarımıza görə isə qürurlanırıq” (118, s.15).1980-ci illərdən sonra bədii publisistika ideoloji ştamplardan, sxematizmdən, kommunist ideologiyasından uzaqlaşmağa başladı.Obyektiv həqiqəti oxucuya çatdıran publisistlər daha çox taleyüklü milli məsələlərə toxunaraq milli maraqları ön plana çəkirdi.Sovet dövrünün publisistlərinin bəzən tapşırıqla, bəzən müəyyən karyerada inkişaf niyyətini gerçəkləşdirmək məqsədi ilə, bəzən isə yalançı vədlərə aldandıqları üçün qələmə aldıqları əsərlərə görə töhmətləndirmək, qınamaq olmaz.Çünki sovet quruluşu elə bir rejim idi ki, bu rejimə tabe olmayanlar qələmi yerə qoyub heç nə yazmamalı, yaxud da həbs olunmalı, ya da mövcud rejimin qanunlarına tabe olmalı idilər.İdeoloji təbliğatın təsiri bütün publisistlərin yaradıcılığında da eyni səviyyədə deyildi.Bəzi publisistlər kommunist məmurların etiraz etmədikləri mövzulara – ailə və məişət, müharibə və s.mövzulara da müraciət edirdilər.Zahirən loyal görünən mövzular da – əmək, quruculuq haqqında yazan publisistlər də istəmədən sovet ideoloji təbliğatının iştirakçısına çevrilirdi.Sovet hökuməti və partiyanın planı üzrə yeni yaranan Mingəçevir, Sumqayıt, Əli Bayramlı şəhərlərində zəhmətkeş, fədakar qəhrəmanların təsviri həmin mövzular silsiləsindəndir.Lakin həmin mövzuda yazılan əsərlərin kökündə də hansı zamana məxsus olmasından asılı olmayaraq Azərbaycan sənayesi, təsərrüfatının inkişaf tarixinin bir parçası qorunub saxlanır.70 il ərzində avtoritar modelin təsiri ilə fəaliyyət göstərən Azərbaycan mətbuatı cəmiyyəti məlumatlandırmaq funksiyasından daha çox, hakimiyyətin vacib bildiyi informasiyanı təbliğ etmişdir.Ancaq bu dövrdə beynəlxalq mövzulara da yer verilir, xarici ölkə müəlliflərinin Azərbaycan ictimai və iqtisadi sosial vəziyyəti haqqında materiallar, eyni zamanda azərbaycanlı publisistlərin xarici ölkələr barəsində səyahətnamələri çap olunur, həm ölkə, həm də xarici ədiblərin yubileylərinə həsr olunmuş müxtəlif səpkili məqalələr öz əksini tapırdı.Publisistikada ədəbi portretlər – həyati qəhrəmanın xarakterini verməklə kifayətlən28 mir, eyni zamanda, ayrı-ayrı hadisələri, prosesləri qavrayır, ictimai münasibətlərə qiymət verir.Bütün bunlar sovet dövrü “Azərbaycan” jurnalı publisistikası fakt və hadisələrin yeni kontekstində araşdırılmasını zəruriləşdirir.Publisistikada ədəbi portretlər Publisistika günün, zamanın ictimai-siyasi, mədəni, əxlaqi problemlərini əks etdirən yaradıcılıq sahəsidir.Burada sənədlilik və müasirlik önəmlidir.Professor Famil Mehdinin qeyd etdiyi kimi, publisistika da sənədli ədəbiyyat kimi hadisələrin analitik təhlilini verir, məntiqi, didaktik vasitələrdən istifadə edir, konkret faktlara, mülahizələrə analogiyalara əsaslanır, oxucuda həm də emosional təsir oyadır.AMEA-nın müxbir üzvü Tehran Əlişanoğlunun fikrincə, “Sənədli ədəbiyyat isə bədii ədəbiyyatla publisistikanın, elmlə sənətin sintezindən yaranmışdı və öz təbiəti və mahiyyəti etibarilə elmilik, publisistik və bədiilik kimi üç əsas metodoloji yaradıcılıq keyfiyyətlərini ehtiva edən incəsənət formasıdır” (63, s.“Azərbaycan” jurnalının, demək olar ki, bütün saylarında ədiblərin yubileyləri münasibəti ilə onların şəxsiyyətlərini, yaradıcılıqlarını xarakterizə edən məqalələr həm tədqiqatçıları, həm də müasirləri tərəfindən yazılıb çap olunurdu.Ədəbi portretlərin yaradılmasının bir səbəbi yubileylər, xatirə günləri və s.ilə bağlı idisə, digər səbəbi isə müəllifin böyük maraq və diqqətinin sayəsində gerçəkləşirdi.1960-cı illərdən sonra bədii əsərlərdə avtobioqrafizmə marağın yüksəlməsi publisistikada şəxsiyyətlərə həsr olunmuş publisistik əsərlərin də sayının artmasına gətirib çıxardı.1960-80-ci illər Azərbaycan bədii nəsrinin əsas inkişaf istiqamətlərindən biri tarixi mövzunun işlənilməsi və tarixi şəxsiyyətlərin bədii obrazının yaradılmasından ibarət idi.“Azərbaycan” jurnalı publisistikasında repressiya qurbanı olan M.Müşfiqin real xarakterinin canlanmasında, daxili psixoloji hiss-həyəcanlarının tərənnümünə yer verilmişdir.Mikayıl Müşfiqin anadan olmasının 60 illiyinə həsr olunmuş jurnalın 1968-ci il 5-ci sayında çap olunan R.Rzanın “Unuda bilmirəm” oçerkində şair müəllifin introspeksiyasında (daxili yaddaş vasitəsilə keçmişə qayıdış) qardaş kimi sevdiyi, açıqürəkli, “Gənc işçi” qəzetinin redaksiyasının Gənc Yazıçılar klubunda, eyni zamanda Sabit Rəhmanın evində şeirlərini məharətlə ifa edən şair kimi canlanır.Müşfiqin nəğmədən seçilməyən şeirlərini oxuyan zaman öz emosiyalarına qapanaraq təcrid olunması – şair abstraksiya kimi psixoloji vəziyyətini R.Rza xüsusi vurğulayır.Publisist şairin emosiyalarına diqqət yetirməsinə səbəbi bu məqalənin üzərində işləyən vaxt M.Müşfiqə həsr elədiyi “Qızılgül olmayaydı” poemasını yazmağa hazırlaşmasıdır.Müşfiq obrazını birtərəfli təsvir etmişdir.Müşfiqi dərin məhəbbətlə sevən, ömür yoldaşı Dilbər Axundzadə “Müşfiqli günlərim” xatirə oçerkində (13) R.Rza ilə olan dostluq münasibətlərindən bəhs açırdı: “Doğrudan da, Müşfiqlə R.Rzanın dostluğu heç vaxt təravətini itirmədi.Onun vaxtı ilə çəkdiyi şəkillər kimi, zaman keçdikcə daha da qiymətli oldu.Rəsul Rza sonralar Müşfiqin əziz xatirəsinə həsr etdiyi “Qızılgül olmayaydı” poemasında bu dostluğun böyük hərarətini, sevincini təsvir etdi, bu vəfanın unudulmaz abidəsini yaratdı...” (13, s.Əsərdə M.Müşfiq D.Axundzadənin introspeksiyasında (daxili yaddaş) yüksək insani keyfiyyətləri ilə canlanır.Müşfiqi unudulmaz edən onun yüksək sədaqəti, poetik ruhu, gözəl insaniyyəti idi.Çox təəssüf ki, əsərdə konyunkturanın təsiri ilə M.Müşfiqin həyatına şahidlik etmiş həyat yoldaşının onun haqqında yalnız xoş xatirələri öz əksini tapmışdır.Mir Mehdi Seyidzadənin “O, ilhamsız yaşamırdı” (213) məqaləsində M.Müşfiq Firdovsinin min illik yubileyində onun əsərlərini birgə tərcümə edən istedadlı və zəhmətkeş şair, uşaqlar üçün yazdığı “Bir May”, “Vuruşmalar”, “Şəngül-Şüngül-Məngül”, “Kəndli və ilan” poemalarının müəllifi, xalq musiqisinə yaxından bağlı olan sənətkar kimi yaddaqalandır.Rəşid Mahmudovun “Nekrasov bir jurnalist kimi” (132) oçerkində əsas qəhrəman XIX əsr rus jurnalistikasının inkişa30 fında müstəsna xidmətləri olan N.A.Nekrasovdur.Oçerkdə Nekrasovun senzura tərəfindən müxtəlif təzyiqlərə məruz qalan, rus xalqının taleyini fikirləşən, həqiqəti deməkdən çəkinməyən bir mətbuat xadimi kimi xarakterizə olunur.Onun naşiri və redaktoru olduğu “Fiziologiya Peterburqa” (1844-1846) jurnalına qarşı Bulqarin və Oreçinin hücumları, “Peterburqski sbornik” (1846) almanaxı, “Sovremennik”in (1946-1866) müxtəlif illərdə Belinskinin ölümü, Gertsenin ölkəni tərk etməsi, Çernişevskinin həbsi, Dobrolyubovun vəfatı ilə bağlı jurnalın məzmununun zəifləməsi, senzura tərəfindən bağlanılması kimi süjetlər oçerkin əsas mövzusudur.Oçerkdə Nekrasovun simasında dövrün ictimai problemləri aydınlaşdırılır.Əli Saləddinin “Taleyin qorxulu nağılı” (204) əsərində Əhməd Cavad şəxsiyyəti Batumidəki acar knyazı Süleyman bəy Befanoğlunun-Befamidzenin qızı Şükriyyə xanımın introspeksiyasına əsaslanır.Şeirlərinə görə təqiblərə məruz qalan Ə.Cavad vaxtilə yaxın dost olduğu Mircəfər Bağırov tərəfindən xəyanətə uğrayır.Beş uşaq anası olan Şükriyyə xanım 1937-ci ildə həyat yoldaşı tutulduqdan sonra müxtəlif şirnikləndirici təkliflərə aldanmır.10 il Qazaxıstanda əzablı sürgün həyatından sonra oğlu Yılmaza qovuşur.Beləliklə, əsərdə vətənpərvər Ə.Cavad obrazı ilə yanaşı, fədakar ana – Şükriyyə xanım obrazı diqqəti daha çox cəlb edir.Dəfələrlə müstəntiqlər tərəfindən yazılarına görə dindirilən Ə.Cavad onu repressiya maşınının məngənəsinə verən mənsəbpərəst məmurlar kimi dövrün siyasi liderləri olan bolşeviklərə rəğbət bəsləmək imkanı vardı.Ancaq Ə.Cavad hər şeydən öncə istedadlı şair idi.Şairə bəxş olunan bu ilahi verginin qüdrəti mübaliğəçilik, boğazdan yuxarı məddahlıq etmək imkanını ona qazandırmadı: “O, həmişə xalqla olub, məzlumlara kömək edib.Dörd il sərasər el-el, oba-oba gəzib.Birinci cahan müharibəsində zərər çəkənlərin harayına yetişib, daim cəbhə xəttində olub, şair qələmini jurnalist qələmi ilə əvəz edib” (204, s.111).Müxtəlif təzadlar, şairin ruhi-emosional vəziyyəti əsərdə süjetin konfliktini dərinləşdirir.“Azərbaycan” jurnalında çap olunan AMEA-nın müxbir üzvü Yaşar Qarayevin “Torpağın övladı” (110) adlı yazısında Mirzə İbrahimovun ədəbi portreti həm daxili xarakter, həm də xarici cizgiləri ilə canlanır.Mirzə İbrahimov Yaşar Qarayevin nəzərində təmkinli, sakit temprametli, uşaqlıqdan ailəsini itirdiyinə görə yaralı, nisgilli xatirələrlə yaşayan, torpaqdan gələn harmoniya ilə nikbinlik, bütövlük, alicənablıq kimi xarakterlərə malik şəxsdir.Müəllifə görə M.İbrahimovu yüksək kürsüyə doğru aparan yeganə amil onun zəhmətsevərliyidir: “Məhz alın təri, o zəif, sısqa uşaq vücudunda aşıb-daşan daxili ehtiras ot dəryazını və çoban çomağını dəzgah sükanı ilə, daha sonra isə yazıçı qələmi ilə əvəz etmək üçün ona qüvvət vermiş və o, həyatın və ədəbiyyatın ən “qaynar sexində” həm fəhlə, həm də sərkərdə kimi qələmi işlətməyə başlamışdır” (110, s.M.İbrahimov müəllifin nəzərində “Gələcək gün”, “Böyük dayaq” romanlarının müəllifi, fəal ictimai xadim, folklor ruhu və ənənəsinə bağlı olan, ədəbiyyat tarixinin problemləri ilə ciddi və ardıcıl məşğul olan ədəbiyyatşünas alim, çalışdığı vəzifədən asılı olmayaraq daim ədəbiyyat və sənətin mənafeyini müdafiə edən bir şəxsiyyət kimi canlanır.Firidun Şuşinskinin “Yox, o susmayıb!” (231) oçerkində əsas qəhrəman Şuşada dünyaya göz açan, mahnılar ifa etdiyinə görə ətraf mühitin həqarəti ilə üz-üzə gələn, 1911-ci ildə Tiflisdə Vano Saracaşvilini səsi ilə heyran qoyan, Sidqi Ruhullanın dəvəti ilə Bakıya çağrılan, Azərbaycan Dövlət Konservatoriyasının professoru Bülbül (Murtuza) Rza oğlu Məmmədovdur.Azərbaycan musiqi mədəniyyəti tarixində böyük dönüş yaradan Bülbülü dahi Üzeyir Hacıbəyov yüksək qiymətləndirir.O, “Koroğlu”nu yazarkən Bülbülü nəzərdə tutmuşdur (231, s.180).Ümumiyyətlə, Bülbül müəllif tərəfindən bütöv xarakterik obraz kimi canlanmır.Feyzi Mustafayevin “İnsan dünyaya bənzər” (169) portret oçerki böyük şair Əli Kərimə həsr olunmuşdur.Məqalədə nisgil, bədbin əhvalı-ruhiyyə duyulur.Əli Kərim F.Mustafayevin introspeksiyasında N.Hikmət yaradıcılığını dərin məhəbbətlə sevən lirik emosional bir şairdir.Əsərdə Əli Kərimin ölümünə təəssüf hissi daha çox öndədir.AMEA-nın həqiqi üzvü, Bolqarıstan Xalq Respublikası Elmlər Akademiyasının müxbir üzvü, təbabətimizin ağsaqqalı Mustafa Ağa oğlu Topçubaşovun “Şirinli-acılı xatirələrim” (236) xatirə oçerkində Səməd Vurğun, Üzeyir Hacıbəyov, Yusif Məmmədəliyev, Əziz Əliyev, Müslüm Maqomayevlə bağlı xatirələr müəllifin yaddaşı vasitəsilə öz əksini tapıb.“Yaddaş insanın xarici aləmlə mürəkkəb əlaqəsinin nəticələrindən biridir.Lakin bu hadisələrin passiv inikası deyildir, əksinə o, insanın təcrübi fəaliyyəti ilə əlaqədardır” (236, s.S.Vurğunun 1934, 1936, 1951, 1955-ci illərdə Moskva xatirələri, həddindən artıq siqaret aludəçiliyi, “Salam, dostum” şeiri, bolqarların şairə qarşı məhəbbəti, xəstəliyi zamanı nigarançılığı, atlara məhəbbəti, qeyri-adi xarakteri M.Topçubaşovun yaddaşında unudulmaz edən elementlərdir.M.Topçubaşovla S.Vurğunu bağlayan təkcə həkim-xəstə münasibətləri yox, şəxsi dostluq əlaqələri idi.Topçubaşov Ü.Hacıbəyovu dünyada Bax, Verdi, Motsart, Bethoven, Şostakoviçlə müqayisə olunacaq dərəcədə dahi, istedadlı, eyni zamanda səhhətini fikirləşmədən çalışan zəhmətkeş bəstəkar, yüksək yumor hissinə malik insan kimi dəyərləndirir.Vəli Həbiboğlu “Yalanlar, həqiqətlər” oçerkində (84) Səməd Vurğunun ölümü ilə bağlı maraqlı faktlar qeyd edir: “Səməd Vurğun yaşasaydı və Seyid Cəfər Pişəvərinin dəfnindən qabaq böyük şairin stula çökmüş vücudunu, düyünlənmiş alın qırışlarını və qabağındakı təpə boyda siqaret kötüklərini göz önünə gətirsək, ötürülmüş vaxtın və sərf olunmuş ömrün faciəsi içində yaşamış sənətkarın ölümünün sirri açılar.Və başa düşürsən ki, Səməd Vurğun xərçəng olmasaydı, infarktdan ölərdi, ürək partlamasından ölərdi.Anlamaq dərdi bütün zamanlarda çəkilməz olub” (84, s.172).Topçubaşovun qeyd etdiyi kimi, ömrünün ən gözəl illəri akademik Yusif Məmmədəliyevlə bağlıdır.M.Topçubaşovun yaddaşında Y.Məmmədəliyev Azərbaycan MEA-nın tarixində böyük kəşflər, yoluxucu xəstəliklərə qarşı preparat icad etmək kimi xidmətləri, şeir yazmaq istedadı, zarafatcıllığı, yüksək təşkilatçılıq bacarığı, alicənablığı, comərdliyi ilə yaddaqalandır.“Düzdür, respublikamızda Yusif Məmmədəliyevin adı ilə bağlı şöbədə, laboratoriya da, İnstitut da vardır.Ən başlıca isə respublikamızda Akademiyanın açılmasında onun əvəzsiz xidmətidir” (236, s.132).M.Topçubaşovun digər yaddaşında canlandırdığı həkim həmkarı, İrəvanda gimnaziyada birgə oxuduğu, müxtəlif yüksək vəzifələrdə birgə çalışdığı, hərtərəfli şəxsiyyət, tibb elmləri doktoru Əziz Əliyevdir.Dağıstan Vilayət Partiya Komitəsinin birinci katibi işləyən zaman Ə.Əliyevin gördüyü işlərə görə “qurucu Əziz” adını alması çoxmillətli Dağıstan xalqının ona hörmət etməsini müəllif təqdir edir.Beləliklə, “Azərbaycan” jurnalı publisistikasında portret oçerklərində yaddaş mühüm faktordur.Bəzən bu oçerklərdə süjet və obrazların qeyri-bitkinliyi müşahidə edilsə də, real ədəbi portretlərin ictimai və fərdi xarakterlərinin öyrənilməsi baxımından əhəmiyyətlidir.Publisistikada neftçi obrazları və neft faktoru Neft uzun illərdən bəri Azərbaycanın ən çox gəlir gətirən iqtisadi kapital mənbəyi, onun ayrılmaz atributuna çevrilmiş böyük sərvətidir.Möhtərəm prezidentimiz İlham Əliyevin Azərbaycan nefti barəsindəki konkret fikri olduqca təqdirəlayiqdir.“Bakı dünyadakı şəhərlərin ən qədimi, böyüyüdür.Əgər neft dünyanın hökmdarıdırsa, Bakı onun əyləşdiyi taxtdır” (65, s.Neft mövzusu “Azərbaycan” jurnalında sovet dövründə çap olunan Yusif Süleymanovun “Neftçi dostlar” (222), Süleyman Vəliyevin “Geoloq” (246), Məhərrəm Bayramovun “Uğurlu yol, Əsmət” (29), Aslan Abdullayevin “Neft tonqalları” (7), N.Quliyevin “Dərinliyi fəth edənlər” (127), “Dəniz qazmaçıları” (126), Şamil Şahməmmədovun “Sərvət oyadanlar” (223) oçerklərində öz əksini tapmışdır.“Azərbaycan” jurnalında çap olunan 1950-1970-ci illərin kommunist ideologiyasının təsiri ilə yazılmış oçerklər, neftçilərin neft sənayesinin tərəqqisində oynadığı rol neft faktorunun müasir aspektdən araşdırmaya cəlb olunmasına böyük ehtiyac olduğunu gündəmə gətirir.Sovet dövrü oçerk tədqiqatlarında sosrealizm gerçəkliyini pərdələməyə daha çox üstünlük verilmişdi.Buna görə də neft mövzusunda olan oçerklərin yeni aspektdən obyektiv şəkildə öyrənilməsi xüsusi aktuallıq kəsb edir.Sovet dövründə “Azərbaycan” jurnalında çap olunan publisistik əsərlərdə neftçi obrazlarını təhlil etmək və neft faktorunun oynadığı rolu aydınlaşdırmaq əhəmiyyət daşıyır.Sovet hökumətinin ümumi iqtisadiyyatından asılı olan Azərbaycan neft sənayesinin iqtisadi, sosial potensialının yüksəldilməsində müəyyən rol oynamış, mətbuat həmin nailiyyətlərin əldə edilməsində ideoloji baxımdan xüsusi fəallıq göstərmişdir.Çünki həmin dövrdə publisistika rəhbərliyin iradəsinin təbliğatçısı və icraçısı olmuşdur.Azərbaycan Respublikası müstəqillik qazandıqdan sonra dövlətimizin iqtisadi siyasətində neft amili əsas yer tutmuşdur.Ulu öndər Heydər Əliyevin müəllifi olduğu 1994-cü ildə imzalanan “Əsrin müqaviləsi” Azərbaycan dövlətinin milli maraqlarını müdafiə etməklə neft strategiyasında yeni səhifə açmış oldu.Bakı-Tbilisi-Ceyhan layihəsinin reallaşması isə görkəmli dövlət xadimi Heydər Əliyevin dövlətçilik siyasətinin varisi olan Azərbaycan Respublikasının Prezidenti İlham Əliyevin böyük siyasətinin uğuru idi.Sovet dövründə neft mövzusu özünün bədii əksini publisistikanın oçerk janrında tapdı.Sovet dövründə müsbət tendensiyanın ifadəçisi olan neft mövzusundakı oçerklərə müasir dövrdə rast gəlinməməsinə səbəb bədii publisistikanın bu janrına ictimai marağın azalması ilə bağlıdır.Sovet dövründə oçerk əmək qəhrəmanının xarakterinə müəllifin görmək istədiyi süni rənglər gətirdi, oçerkdə yalnız “müsbət qəhrəman” obrazı dominant oldu.Buna görə də yeni publisistika oçerkin sovet paradiqmasından (qəliblərindən) tamamilə imtina etdi.Dövrün konyunkturasına xidmət edən həmin oçerkləri müasir oxucu üçün maraqsız edən digər cəhət eyni süjet, kompozisiya, dövrün diktəsi ilə eyni ideologiyaya xidmət etməsidir.Plan yerinə yetirmək o dövrün neftçilərinin əsas məqsəd plakatı idi.AMEA-nın müxbir üzvü Tehran Əlişanoğlunun fikrincə “plakat bir janr kimi rəsm əsəridir və ədəbiyyatdan fərqli olaraq, məkani obrazlar üzərində qurulur; hadisənin üst qatı, “gərəkli” tərəfləri götürülür, müxtəlif ideyalar işığında, bədii forma və boya həlli yolu ilə aktuallaşdırılır.Ədəbiyyatda bu, daha çox publisistika, oçerk janrları ilə uyuşur.Plakatın gücü aktuallığındadır, zamanın mənzərələri ilə bahəm “ölür”, ən böyük uğuru tarixləşə bilməsindədir” (63, s.Bütün bunlara rəğmən real fakt və hadisələrə söykənən, dövrün neft mənzərəsini əks etdirən, sənayenin o dövrdə inkarolunmaz inkişafının oçerklər əsasında öyrənilməsi tədqiqatçılar üçün böyük mənbədir.Sovet dövrü Azərbaycan ədəbiyyatı araşdırmaçısı, professor Şirindil Alışanlınlının fikrincə, “70 illik ədəbi vaqiəmiz istəsək də, istəməsək də bu çərçivəyə pərçim olunub.Odur ki, biz sosrealizmə (və Sistemə!) qarşı kin-küdurəti, qərəzi bir tərəfə qoyub, onun ədəbi irsini obyektivcəsinə təhlil etməli, elmi-nəzəri təsnifatdan keçirməliyik” (15, s.Oçerklərdəki neftçi obrazları daha çox kollektivçiliyin, istehsalatın mənafeyinə xidmət edirdi.Yusif Süleymanovun “Neftçi dostlar” (222) oçerkində Bakıda neft mədənində tutduğu vəzifəsindən asılı olmadan çalışan neftçi dostlar Fətulla Səmədov, Məmməd Məmmədovun və b.bütün əhval-ruhiyyələrini – sevinclərini, kədərlərini neft faktoru müəyyən edir.Neftin kəmiyyət və keyfiyyət dəyərinin yüksəkliyi xarakterlər arasındakı konflikti həll edir: “Neftçilərin sevinci də, kədəri də sahə işlərinin vəziyyətilə əlaqədardır.Kollektivin əməyi bəhrə verdikdə, bütün işçilər sevinir, bir-birilərini təbrik edirlər.Yeni işə salınan quyu nəzərdə tutulan qədər neft verəndə neft ölçən Kazım Ramazanovun sevinci aşıb-daşır, qəlbi həyəcanla döyünür” (222, s.Sov.İKP MK-nın qərarına əsasən “Sənayeni daha da yüksəltmək, texnikanı tərəqqi etdirmək və istehsalatın təşkilini yaxşılaşdırmaq” azərbaycanlı neftçilərin həyat tezisinə çevrilmişdir.Oçerkin süjetinin konfliktini gərginləşdirən Ağadadaşın neft hasilatını artıqlaması ilə yerinə yetirməkdən ötrü çalışarkən yüksək kəmiyyət istəyinin keyfiyyəti üstələməsi olmuşdur.Belə ki, onun çalışdığı 688 mədəndə yüksək təzyiqə davam gətirməyən nasos quyudan neftin çıxarılması zamanı istifadə etməsi onun planlarını pozur.Ancaq Ağadadaş tez bir zamanda səhvini düzəldir, gözlənildiyindən də 3 ton artıq neft hasil olur.Beləliklə, konflikt gərginləşmədən məsələ tez həllini tapır.Gözlənilməz yüksək nəticə isə gələcək uğurların əsasını qoymuş və neftçilərin istehsalata yenilik gətirmək arzuları üçün daha çox həvəs qazandırmışdı.Süleyman Vəliyevin “Geoloq” (246) oçerkində 1940-cı ilin payızında şəhərdən sürücüsü Məmmədlə gəlmiş geoloq Hüseyn Abbas oğlu Beşbarmaq dağının yanında kimsəsiz Siyəzən kəndinə öz gələcək planlarını həyata keçirmək üçün gəlmişdir.İllər ötdükdən sonra arzuları öz zəhmətsevərliyi nəticəsində yerini tapır: “Eh, dostum, asfalt yollarda hər şofer işlər, hünər bu yerlərdə neft buruqları ilə dolacaq, durduğumuz yerdə şəhər salınacaq, mədən idarəsi, qaraj tikiləcək, sən qaraj müdiri olmağı arzu etmisənmi?” (246, s.Əsərdə Siyəzən kəndini şəhərə çevirən, konflikti gərginləşdirən, yüksək amalların, idealların meydana gəlməsinə səbəb neft faktorudur.Zaman və məkan faktoru tanımadan geoloqların neft sənayesinin inkişafı naminə etdiyi kəşflər, böyük məslək sahibi olması müasir baxışdan yanaşanda da alqışa layiqdir.Məhərrəm Bayramovun “Uğurlu yol, Əsmət” (29) oçerkində plan xatirinə kəmiyyət arxasınca deyil, keyfiyyəti düşünən ali təhsilli əsl neft mütəxəssisi yetişdirmək uğrunda səy göstərilir.Oçerkdə həvəs, səy, təşəbbüs, əzmkarlıq və çətinliklə əldə olunan neftin qələbəsi süjetin əsas leytmotivini təşkil edir.Əsmət lovğalıq edib yalnız plan xatirinə kəmiyyət arxasınca qaçan sahə müdiri deyil, onun əsas qayəsi gələcək perspektivi daha çox neft gətirəcək quyular kəşf etmək, istifadəyə yararsız quyuları yenidən dirçəltməkdir.O, gərgin əməyi sayəsində istədiyinə nail olur.Neft, bu dövrün oçerklərində stimulverici bir element, vacib iş amili, perspektivli sərvət, gələcək ixtiralara sövq edən arqument kimi yaddaşda həkk olunub.Bu maddi yaddaş kəmiyyətin artım istiqamətinə yönəlmiş böyük nailiyyətlərin təkanverici qüvvəsidir.Neft milyonlarla insana peşə, qürur xoşbəxtliyi gətirən əvəzolunmaz sevinc qığılcımıdır.Buna görə də, neft faktorunun oynadığı həlledici göstəricisi olduqca böyükdür.Bu dövrün oçerklərində ən çox nəzərə çarpan motivlərindən biri ən tez, ən çox neft verən quyunu aşkar etmək, tez işə salmaq, nəzərdə tutulan plandan da artıq neft hasil etmək məqsədi dayanırdı.Aslan Abdullayevin “Neft tonqalları” (7) oçerkində, əslində, əsərin bədii sərlövhəsi yanan neft mənzərəsini xatırlatsa da, bu məcazi məna daşıyır.Çünki əsl neft tonqalları neft quyularını hasilatsız qalmağa imkan verməyən Mustafa Əfəndiyev, Ağamalı Qarayevin qəlbindəki məşəldir.Onlar nəzərdə tutulan plandan da artıq təşəbbüskarlıqlar etmək niyyətindədirlər.Əlbəttə, onun bu niyyəti ətraf mühit tərəfindən yüksək alqışlara səbəb olur.Ağamalının oğlu Oqtayı neftçi kimi görmək arzusu, kənddən gələn qızın məktubunda “mən neftçi olacağam” ifadəsi kimi haşiyələrdə onun bu sənətin vurğunu olmasını bir daha təsdiqləyir.N.Quliyevin “Dərinliyi fəth edənlər” (127) oçerkində, əslində, torpağın ən dərin qatındakı nefti əldə etməyə çalışan neftçilərin gərgin əməyindən söhbət açılır, plan yerinə yetirmək məqsədi ilə rekord göstəricilər qazanan neftçilərin uğurlu fəaliyyəti işıqlandırılır.Bu oçerkdə müəllif digər oçerk müəllifləri kimi öncə yüksək vəzifəli şəxsdən deyil, Taman yarımadasında, Kerçdəki qanlı vuruşmalarda iştirak etmiş, rus obrazından – Qriqori Bulavindən məlumat verməklə oçerki başlayır.O, zəhmətsevərliyi sayəsində qazmaçı köməkçisi vəzifəsindən usta vəzifəsinə qədər yüksəlir.Müəllif tək rus vətəndaşının deyil, Hacıbala, usta Qulaməli və digər həmvətənlərinin də obrazlarını ya38 ratmışdı.Bu neftçi obrazları əl-ələ verib Zirə, Qala və Türkanda neft yataqları kəşf edən neftçilər idi.Onların ən böyük uğuru dövrün Avropa mütəxəssislərinin də diqqətini cəlb edən 16 düyməli boru ilə 7 nömrəli quyudan 300 tondan çox neft əldə etməsi olur.Bulavinin oçerkdə səsləndirdiyi fikirlər həmin zamanın əsl tələbini özündə əks etdirirdi: “Əgər sən quyunu müvəffəqiyyətlə qazıb, eyni neft xəzinəsinə yol açsan, gör ölkə nə qədər neft və qaz alacaq.Yox, əgər quyu məhv olsa, sən də, mən də dövlət qarşısında, xalq qarşısında cavab verməli olacağıq” (127, s.Çünki “Yeni iqtisadi siyasət dövründə Azərbaycan neft sənayesi üzrə müəyyənləşdirilən plan və tapşırıqlar yerinə yetirilmədikdə, mərkəzin şovinist hakim dairələri sərt tədbirlərə əl atırdılar.Bu isə öz təsirini qurultayların, plenumların və müşavirələrin qərarlarında tapırdı” (218, s.Bəhram Gözəlovun “Abidə” (74) oçerkində retrospektiv (keçmişə qayıdış) zaman daha çox öndədir.Çünki əsərin qəhrəmanı olan müdrik qoca arxetipi 80 yaşlı neft ustası Manaf Rzadır.Ömrünün 50 ilini Bakının neft buruqları arasında keçirən, torpağın hər qarışına bələd olan rus geoloqlarının eksperimentindən bəhrələnmiş, montyorluqdan tutmuş mühəndisliyə qədər vəzifələrdə zəhmətkeşcəsinə çalışmışdı.Bu əsərdə multikultural mühitdə dinc sələf-xələf məsələsi özünü göstərir.Çünki neft ustası Manaf Rza əldə etdiyi təcrübi bilikləri eqoistlik etməyib gələcək nəslə ötürüb, usta Aleksey İvanoviç, montyor Kazım Hüseynov, mühəndis Musa Məmmədov kimi şagirdlər yetişdirmişdir.Çünki onun nəzərində “kişi odur ki, özündən sonra bir şey qoyub gedə.Başqaları da baxıb onu yad edə” (74, s.Abidə, əslində, 1904-cü ildə Suraxanıda fontan vuran neft buruğudur.Usta Manafdan 20 yaş kiçik olan bu buruğu bir abidə kimi yaddaşlarda yaşadan neft faktoru ilə bağlı olmasıdır.Bu dövrdə oçerklərin müsbət obrazı daha çox plan yerinə yetirən qəhrəmanı hesab olunurdu.Ancaq müəllifin Dmitri Vasileviçin dilindən səsləndirdiyi fikirlər olduqca diqqəti cəlb edir, müasir aspektdən yanaşdıqda müəllifin kiçik eyhamı onun uzaqgörənliyindən xəbər verir: “Vaxt gələcək, bu gördüyünüz boş, yararsız çöllərin mənzərəsi dəyişəcək.Burada meşə salınacaq.Suraxanı əsl xəzinədir.Bu xəzinə xalqındır.Onun açarı da xalqın əlində olmalıdır” (74, s.7).N.Quliyevin “Dəniz qazmaçıları” (126) oçerkində trestin müdiri Mahmud Salamov Yəhya Həyatqulu təzə təşkil olunan qazma idarəsinə müdir təyin edir.Bu oçerkdə quruda çalışan neftçilərdən də, neft çıxarmaqdan ötrü gərgin əməyə qatlaşan dəniz neftçilərinin həyatından da söz açılır.Yəhya bu dəfə yeni adaya – Bullaya doğru yönəlir.Bullada yaşayış olmasa da Yəhya ümidlənir.Bu adada neft çıxarmaq olduqca çətin idi.Müəllif neftin əldə olunmasına qədər olan zamanı çox uzadır, ancaq bu oçerkdə neft mövzusunda oçerklərdə rast gəlinməyən ekoloji problemə toxunur.Şamil Şahməmmədovun “Sərvət oyadanlar” (223) oçerkində get-gedə çətinləşən neftçıxarma əməliyyatında bu dəfə rəhbər partiya Ukraynanın Orconikidze neft NQÇİ-nin şaxtaçıları ilə sosrealizm yarışına girərək planı yerinə yetirir, həvəsləndirici mükafat kimi 1972-ci ildə Qırmızı Əmək Bayrağı ordenini azərbaycanlı neftçilər qazanır.Bu oçerkdə neftçi obrazları mühəndis, texnoloji xidmət sahəsinin rəisi Məmməd Rəhimov, 25 illik iş təcrübəsi olan Əbdüləli, mədənin baş geoloqu, çoxlu sayda quyular aşkar edən Əvəz Həşimov, qocaman mədən veteranı, baş operator, 2 dəfə Qırmızı Əmək Bayrağı ordenli “Peşəsinin ən yaxşı ustası” adına layiq görülən Əbdüləli Vəliyev indi daha çox köhnəlmiş yataqları yenidən dirildib neft hasil etmək arzusu ilə 1953-cü ildən mədəndə çalışan sahə rəisi Bala Ağarəhimlə birgə çalışır və ötən günləri yada salaraq deyir: “Ancaq biz hələ də minnətdarlıqla xatırlayırıq ki, Donbasın ağır günlərində şaxtaçılara köməyə gələnlər arasında bakılılar da var idi.Neftçilər neçə briqada göndərmişdilər.Suraxanılılar xüsusilə çox idi.Bakı ilə, Orconokidze rayonunun əməkçiləri ilə dostluğumuzun təməli belə qoyuldu” (223, s.Müəllif oçerki digər oçerk müəlliflərindən fərqli kompozisiyada qurmuşdur.İlk öncə, müəllif mədənin yeni neftçıxarma üsulları haqqında informativ xarakterli xülasə verdikdən sonra oçerkə giriş etmiş, neftçi obrazlarını oxucuya tanış etmək üçün haşiyələrdən, reportaj-respondent müsahibəsindən istifadə etmişdir.“Belə reportajlarda, əlbəttə, konfliktdən danışmaq o qədər də yerinə düşməzdi” (259, s.111).60-cı illər oçerkində insana, həyata, mənəviyyat axtarışlarında müşahidə olunan böyük dönüş bu dövrün oçerklərində az dərəcədə nəzərə çarpırdı.Bu oçerklərdə “müsbət və mənfi qəhrəman” sxemi öz dərinliyi ilə işlənməmişdir.Sovet dövründə neft mövzusunda yazılmış “Azərbaycan” jurnalı oçerklərində həyat standart, birtərəfli göstərilir, bir çox halda isə açıqca təhrif olunurdu.Neft faktorunun rol oynadığı neft mövzusunda olan oçerklərin yeni müstəvidə tədqiqata cəlb olunması, çatışan və çatışmayan cəhətlərinin vurğulanması, neft faktorunun əsərlərdə öz əksini tapma səviyyəsinin araşdırılması baxımından vacibdir.Professor Ş.Alışanlı XX əsr sovet dövrü yazıçılarını tarixi ədəbi prosesin ümumi inkişaf kontekstindən ayırıb təftiş etmək üsuluna münasibət bildirən zaman heç bir əsəri, ədəbi şəxsiyyəti, ədəbiyyat tarixini real tarixi gerçəklikdən ayırmağı doğru hesab etmir.Ümumiyyətlə, istər sovet, istərsə də müasir dövr publisistikasında neft mövzusunda yazılmış əsərlərdə neftçi obrazlarının və iqtisadiyyatımızın inkişafında mühüm amil olan neft faktorunun tədqiqata cəlb olunması müasir dövr publisistikamızda xüsusi aktuallıq kəsb edən məsələlərdəndir.Ona görə də həmin oçerklər də neft mövzusunun araşdırılması baxımından böyük əhəmiyyət kəsb edir.“Azərbaycan” jurnalının səhifələrində “Molla Nəsrəddin” ənənələri Azərbaycan publisistikası sovetləşmənin ilk illərində (1920-30-cu illər) bədii-estetik keyfiyyətini siyasi ideyalara “qurban” verməyə məcbur olsa da, 1960-cı illərdə yeni yaranan ənənələrə laqeyd, biganə qalmadı.“Molla Nəsrəddin” milli mətbuat tariximizdə satirik jurnalistikanın bünövrəsini qoyan, mübariz ruhlu satira məktəbi yaradan, klassika ilə müasirliyin vəhdətinə mühüm töhfələr bəxş edən ədəbi məktəbdir.“Molla Nəsrəddin” jurnalı, eyni zamanda müsəlman dünyasında demokratik ideyaların təbliğatçısı idi.Mollanəsrəddinçilər haqqında sanballı tədqiqatların müəllifi, akademik İsa Həbibbəylinin fikrincə “Türk-müsəlman dünyasında da demokratik mətbuatın bayraqdarı “Molla Nəsrəddin” (78) olmuşdur.Böyük Mirzə Cəlilin jurnal ətrafına topladığı və yetişdirdiyi istedadlı qələm sahibləri sözün qüdrətinə söykənərək mədəniyyət və təhsil uğrunda fəal mübarizəni sonadək davam etdirdilər.Publisistika nəziyyəçisi, professor Cahangir Məmmədlinin fikrincə, XIX əsrin sonu-XX əsrin əvvəllərində qəzet, jurnal dünyasının Avropada yaratdığı imkanlar Azərbaycanın yaradıcı ziyalılarının da sözü birbaşa ünvana çatdıran publisistikaya meyilini gücləndirdi.XX əsrin əvvəllərində Azərbaycanda baş verən ictimai-siyasi hadisələr, milli özünüdərk prosesinin güclənməsi, azərbaycançılıq ideyalarının qabardılması publisistikanın həm mövzu dairəsini, həm də sənətkarlıq keyfiyyətini yüksəklərə qaldırdı.O vaxtlar “Tərcüman” qəzetinin naşiri və baş redaktoru, türk dünyasının ilk milli mücahidlərindən biri İsmayıl bəy Qaspıralı Ə.Hüseynzadənin ona göndərdiyi “Həyat” qəzetinin cildlənmiş nömrələrini alıb öz fikrini belə ifadə etmişdi: “Əziz qardaşım, mənə “Həyat”ın hamisi demişsən.Gözəl, amma bu sözün təfsiri hacetlidir.“Həyat”ın hamiyi-həqiqisi millətdir.Mən yalnız onun “Tərcüman”ıyam.Millət sənə daim hami olur.Fəqət yeganə şərtini unutma, hər nə yazacaq isən qələmi üç qəpiklik qara mürəkkəbə batırma, ürəyinə batırıb qanı ilə yazı yaz.Sözün ötər, vicdanlar yetər.Əks halda bisəmərə gələr, keçər, gedər.İsmayıl bəy Qaspıralının Əli bəy Hüseynzadəyə bu “ricası”, “bu məsələhəti” və bu “vəsiyyəti” XX əsrin əvvəllərindəki Azərbaycan publisistlərinin kredosuna çevrilmişdir” (150, s.Azərbaycan mətbuatının inkişafında özünəməxsus yer tutan “Molla Nəsrəddin” jurnalının tanınmasında başda Cəlil Məmmədquluzadə olmaqla unudulmaz xidmətləri olan yazıçıların publisistik fəaliyyəti daim tədqiqat obyekti olmuşdur.“Molla Nəsrəddin” zəhmətkeş xalqın həqiqət deyən səsi, XX əsr Azərbaycan ictimai həyatının ədəbi-bədii salnaməsi, ensiklopediyası idi” (160, s.24).“Azərbaycan” jurnalında Orucəli Həsənovun “Molla Nəsrəddin” amerikan-ingilis imperializminin amansız ifşaçısıdır” (87), Cəfər Xəndanın “Mübariz jurnalın ədəbi cəbhəsi” (92), “Molla Nəsrəddin” jurnalının 60 illik yubileyinə həsr olunmuş 1967-ci il 5-ci sayında çap olunan Əziz Şərifin “Fırtınadan doğulmuş” (226), Kamal Talıbzadənin “Molla Nəsrəddin jurnalının ədəbi mövqeyi” (234), Əziz Mirəhmədovun “Onun şairliyi də vardı” (163), Nikolay Tixonovun “Əbədi qüdrət” (235), Ənvər Yusifoğlunun “Müqəddəs vətənim” (251), Nazim Axundovun “Molla Nəsrəddin və Azərbaycan satirik mətbuatı” (11), “Fransız alimi A.Benniqsen “Molla Nəsrəddin” jurnalı haqqında” (10), Elmira Axundovanın “Humanist sənətkar” (12), və s.məqalələrdə əsas problem “Molla Nəsrəddin” jurnalı, Cəlil Məmmədquluzadə və onun ətrafına toplanmış mollanəsrəddinçilərin yaradıcılıq məsələləridir.Vətənpərvər ziyalı, ölkəsinin tərəqqisinə öz töhfələrini verən Mirzə Cəlil “Molla Nəsrəddin” jurnalının ilk mühərriri olmaqla yanaşı, onun ideoloqu idi.Mollanəsrəddinçilər ədəbi cəbhəsi məhz Cəlil Məmmədquluzadənin sayəsində formalaşmışdı.C.Məmmədquluzadənin həyat və yaradıcılığının görkəmli araşdırmaçısı, akademik İsa Həbibbəyli bu haqda yazırdı: “C.Məmmədquluzadə “Molla Nəsrəddin”nin nəşrinə başlayarkən ilk növbədə Naxçıvanda və İrəvanda yaşayıb işlədiyi, Qori seminariyasında oxuduğu, “Şərqi-rus” qəzeti redaksiyasında çalışdığı illərdən ünsiyyət saxladığı məslək və qələm yoldaşlarının, maarifçi ziyalıların çoxcəhətli köməyinə ümid bəsləmişdi.O, pərakəndə halda Qafqazın müxtəlif yerlərində fəaliyyət göstərən yaradıcı qüvvələrin imkan və səylərini tədricən vahid məcrada cəmləşdirməyi bacarmışdı” (79, s.C.Məmmədquluzadənin ideyaları müasir dövrdə də öz aktuallığını qoruyub saxlamışdır.C.Məmmədquluzadəni demokrat yazıçı kimi qələmə verən F.Köçərli “Görkəmli inqilabi demokrat” (107) məqaləsində xalqımızın ictimai siyasi və milli mənlik şüurunun formalaşmasındakı rolunu yüksək qiymətləndirmişdi.Müxtəlif məqalələrdə C.Məmmədquluzadənin publisistik fəaliyyəti dövrün siyasi və ictimai konyunkturasının tələbinə uyğunlaşdırılsa da, onun demokratik dünyagörüşü, maarifpərvər rolu tarixdə inkarolunmazdı.1917-1920-ci illər mətbuatını araşdıran S.L.Lukyanovanın fikrincə (257) sosializmin əvvəllərində mövcud olan 1917-1920-ci illər Azərbaycan dövrü mətbuatı Azərbaycan yazıçılarının sayəsində mübarizə aparan və yetişən, onların maraq mərkəzində inkişaf etməkdə idi.Cəfər Xəndan “Mübariz” jurnalının ədəbi cəbhəsi” (92) adlı məqaləsində “Molla Nəsrəddin”in nüfuzunu belə aydınlaşdırır: “Öz siyasi-ictimai və ədəbi cəbhəsilə geniş xalq kütlələrinin hörmətini qazanan bolşevik ideyalarından ilham alan “Molla Nəsrəddin” jurnalı demokratik ruhlu jurnal və qəzetlər arasında xüsusi yer tutur (92, s.128).Məqalədə müəllifin əsas diqqət mərkəzində “Molla Nəsrəddin” və onun ilk mühərriri C.Məmmədquluzadə dayanır.“Molla Nəsrəddin”dən əvvəl “Şərqi-rus” qəzetində əməkdaşlıq etmiş, rus dilində Tiflisdə çap olunan “Kafqaski raboçi listok” qəzetində məqalələr müəllifi olan C.Məmmədquluzadə satirik jurnalın ərsəyə gəlməsində tək bir mono şəxs kimi görmürük, eyni zamanda xalqın demokratik şüurunda rol oynayan jurnalı 1905-ci il inqilabının təsiri də xüsusi vurğulanır.C.Xəndan “Molla Nəsrəddin”in təqiblərə məruz qalması qarşısında mübarizliyi, ideya istiqamətləri, jurnalın oxunaqlı olmasında Sabirin böyük xidmətləri, Əli Nəzminin Sabiri təqlid etməsi, Sabirdən sonra onun ənənələrini davam etdirilməsi, Ə.Haqverdiyevin ilk dəfə jurnalda geniş həcmli “Cəhənnəm məktubları” əsərini çap etdirməsi, C.Məmmədquluzadənin dil məsələlərinə görə füyuzatçılar arasında konfliktindən bəhs olunmuşdur.Professor N.Axundov “Molla Nəsrəddin və Azərbaycan satirik mətbuatı” (11) məqaləsində “Molla Nəsrəddin”də çap olunan məqalələrin ideya, mövzu istiqamətlərini, mövzu problematikasını əks etdirir.“Molla Nəsrəddin” jurnalını XX əsr Azərbaycan realist ədəbiyyatının inkişaf tarixi ilə bağlayan N.Axundov əsrin əvvəlində fevral inqilabının devrilməsi ilə bağlı mollanəsrəddinçilərin sevincini əks etdirməsi onun konyunkturaçı yanaşma tərzidir.Əziz Mirəhmədovun “Azərbaycan” jurnalında dərc olunan “Onun şairliyi də var idi” (163) məqaləsində nasir, dramaturq, publisist kimi daha çox tanınan Mirzə Cəlilin şair kimi yaradıcılığı daha çox qabardılmış, Azərbaycan şeirinin tənqidi realizmin və satiranın inkişafında xidmətlərindən bəhs olunmuşdur.Ancaq Ə.Mirəhmədovun Mirzə Cəlilin şairlik fəaliyyətinin onun yaradıcılıq təcrübəsində əsas xətlərdən biri olmadığı qənaətinə gəlir.Ə.Mirəhmədov C.Məmmədquluzadənin şairlik fəaliyyətinin çoxcəhətli inkişaf etməməsinin səbəbini bu cür aydınlaşdırır: “Çox güman ki, 1907-ci ildə C.Məmmədquluzadənin şairlik “həvəsindən” düşməsi, daha doğrusu, şeiri professional şairlərə tərk etməsi bunun nəticəsidir.Kiçik istisnalarla o, bir müddət şeir yazmır” (163, s.32).Nikolay Tixonov “Əbədi qüdrət” (235) məqaləsində C.Məmmədquluzadəni sarsılmaz qüdrəti ilə xalqın işıqlı gələcəyi uğrunda apardığı mübarizəsinin əbədiləşməsində M.F.Axundzadə idealının davamçısı hesab etmiş, onun yaradıcılığında hər zaman aktual olan gülüşü qiymətləndirmişdir.İlk dəfə nadir və naməlum arxiv materialları əsasında Cəlil Məmmədquluzadə haqqında yazılmış fundamental monoqrafiyaların müəllifi, akademik İsa Həbibbəylinin apardığı araşdırmalardan da məlum olur ki, o, M.F.Axundzadənin irsinə Qoridə oxuyan zaman müəllimləri Əbdülsəlam Axundzadə və Hüseyn əfəndi Qayıbov, tələbə yoldaşı Rəşid bəy Əfəndiyevin vasitəsilə tanış olmuşdu.“O, sonralar “ustadi-əziz” kimi böyük ehtiramla yad etdiyi Mirzə Fətəli Axundzadənin həyatından, komediyalarından və bu əsərlərinin səhnə imkanlarından elə əsaslı şəkildə bəhs etmişdir ki, ədibin qüdrətli sənətkarın taleyinə və irsinə çoxdan və dərindən bələd olduğuna heç bir şəkk, yaxud şübhə yeri qalmır” (79, s.164-165).Mollanəsrəddinçilər demokratik ideyalarla xalqı gerilikdən, hər cür ətalətdən xilas edib mütərəqqi ideyalarla irəliyə doğru aparmaq məqsədi daşıyırdı.Sovet dövrünün siyasi konyunkturasının təsiri ilə tədqiqat obyekti olan mollanəsrəddinçilər hər şeydən öncə zəhmətkeş xalqın, demokratik dövlət quruluşunun müdafiəçisidirlər.Əziz Şərifin “Fırtınadan doğulmuş” məqaləsində (226) 1905-ci illərin tətilləri, üsyanları, mürəkkəb qırğınların törədildiyi, erməni-müsəlman qırğınının ortaya qoyulduğu bir zamanda xalqın ictimai fikrinə doğru yol göstərən C.Məmmədquluzadə ictimai xadim kimi diqqəti cəlb edir.Məqalədə Mirzə Cəlilin erməni-müsəlman qırğının qarşısını almaq məqsədi ilə “Teleqraf xəbərləri”nin elanı maraq doğurur.Ə.Şərif yazıb yaratdığı fırtınalı inqilablarla dolu mühitdə C.Məmmədquluzadəni uzaqgörən publisist mövqeyini, xalqın hər cür təhlükədən qoruyan təəssübkeş vətəndaş kimi canlandırır.“Molla Nəsrəddin” jurnalının araşdırmaçısı, filologiya üzrə elmlər doktoru Allahverdi Məmmədlinin fikrincə “Azərbaycan maarifçilərinin, demokratik hərəkat iştirakçılarının klassik məktəbləri və bu sıradan Molla Nəsrəddin ədəbi-məktəbi yaradıcılıq sənətində-bədii sözdə, publisistikada və digər növlərdə azərbaycançılığın yeni istiqamətdə qavranılmasında önəmli məktəb rolunu oynamaqdadır” (147, s.Millətin sivil inkişafı, maarifin yüksəlməsi, vətəndaşların hüquqlarının qorunmasında Mirzə Cəlilin ölməz əsərləri ilə “Molla Nəsrəddin” jurnalında bir ideoloq kimi daim çıxış etmişdir.Axundovun “Molla Nəsrəddin və Azərbaycan satirik mətbuatı” (11) məqaləsində qeyd etdiyi kimi Mirzə Cəlil o dövrdə baş alıb gedən erməni azğınlığına cavab verməyə, hadisələri düzgün qiymətləndirməyə, lazımı anda səfərbər olmağa, ağılın və gücün müsəlləhliyinə nail olmağa, bu hadisələrdən əvvəl öz içimizdə bizə hər məsələdə meydan oxuyan erməniyə baxıb tərəqqi etməyə çağırırdı.Əziz Şərif C.Məmmədquluzadəni yetişdirən mühit və şəxsiyyət münasibətlərini daha çox ön planda tutur.C.Məmmədquluzadənin İran fəhlələrinə müraciətini böyük addım kimi qiymətləndirmiş Ə.Şərif dövrün streotip qəlibləri içərisində C.Məmmədquluzadəni daha çox konyunkturaya xidmət edən yazıçı kimi canlandırması dövrün tələblərindən irəli gəlmişdir.Hər şeydən öncə C.Məmmədquluzadə xalqın nicat yolunu tapmağa çalışan publisist idi.Müəllif zəhmətkeş xalq kütlələrinin mənafeyinə xidmət edən “Molla Nəsrəddin” jurnalının yaranmasına səbəb olan amil kimi 1905-ci il Rusiya və Şərqdə yaranan tarixi inqilabi şərait olduğunu göstərir.Məlum olduğu kimi “Molla Nəsrəddin” jurnalı müxtəlif illərdə fəaliyyəti dayandırılmışdı.Bununla bağlı akademik Kamal Talıbzadə belə yazırdı: “Biçarələr elə güman edirdilər ki, “Molla Nəsrəddin” bağlanmaqla onların eybləri örtüləcək.Dəxi bilmirlər ki, aləm sürətlə dəyişməkdədir.Bir az maariflə də olsa içimizdə bir çox “Molla Nəsrəddin”lər var.“Molla Nəsrəddin” batar, sabah “Molla Nəsrəddin” çıxar” (234, s.21).C.Məmmədquluzadənin bir mollanəsrəddinçi kimi yetişməsində, onun dünyaya göz açdığı Naxçıvan mühitinin təsiri danılmazdır.“Azərbaycan” jurnalının 1967-ci il xüsusi sayında onun Naxçıvan ilə bağlı Ənvər Yusifoğlunun “Müqəddəs vətənim” oçerkində C.Məmmədquluzadəni dini fanatizm əleyhinə qələmə sarılmağa sövq edən amilləri, Naxçıvanda hökm sürən mövhumatı “Surətlər sərgisi” hissəsi ilə tənqid etdirir, onun “Ölülər” tragikomediyasının o zamankı Naxçıvanın tərəqqipərvər ziyalılarından olan Əliqulu Qəmküsarın sayəsində tamaşaya qoyulması ilə bağlı Cəlil Məmmədquluzadə adına Naxçıvan Dövlət Dram Teatrının aktyoru Həsən Mirişlinin məlumatı, bu tamaşanın teatrın inkişafındakı rolu, Nehrəm kəndində kənd təsərrüfatı, təhsil, səhiyyə sahəsindəki inkişafı məhz C.Məmmədquluzadənin mütərəqqi ideyalarının bəhrəsi kimi qiymətləndirilir.Məqalədə müəllif mollanəsrəddinçilərin qadın emanisipasiyası (hüquqsuzluq) probleminə də toxunmuşdu: “Mirzə Cəlil “Şərq cəhalətinin Oksfordu” adlana bilən Naxçıvan mühitində ana və bacılarımızın gələcəkdə cəhalətin pəncəsindən xilas olacağına inanır və bu yolda öz məsələkdaşları ilə “Qüdrətli dəstənin” nümayəndələri ilə birlikdə yorulmadan qələm çalır, qadın azadlığı düşmənlərinə zərbə üstündən zərbə endirirdi” (251, s.45).“Azərbaycan” jurnalının 1967-ci il xüsusi sayında “Danışır dostların – müasirlərin” başlıqlı yazıda C.Məmmədquluzadə haqqında müasirlərindən – Ə.Haqverdiyev, M.S.Ordubadi, Əli Nəzmi, Seyid Hüseyn, Yusif Vəzir, Əli Razi, Əsgər Azərbənd, Əli Azəri, Həmidə xanım və başqalarının qısa xatirələri öz əksini tapmışdır.Qərbdə ilkin kapital yığımı dövründə pulla mənəviyyat arasında uçurum ingilis müstəmləkəçilərinin Şərqdə yürütdüyü siyasətdə özünü dərinləşdirirdi.Azərbaycan xalqının arzuları mənəvi-ruhi dəyərlərlə bağlıdır, maddi dəyərlərə nisbətən mənəvi dəyərlərə üstünlük verilməsi publisistikada özünü göstərdi.Müasir dövrdə insanın mənəviyyatının da bütün dünya xalqları kimi praqmatik prinsiplərin başqası ilə bağlı aşınmaya məruz qalmasına baxmayaraq xalqımız hələ öz mənəvi-əxlaqi identifikasiyasını (özünü bildirmək) qoruyub saxlaya bilmişdir.H.Orucəlinin “Molla Nəsrəddin” amerikan-ingilis imperializminin amansız ifşaçısıdır” məqaləsində (87) 1905-ci il inqilabından qurtulan “Molla Nəsrəddin” jurnalında cəhalət içində boğulan insanın mübarizədə satiranı silah kimi işlətməsi, şərq ölkələrinin sərvətindən kapital mənbəyi kimi istifadə etməyə çalışan Nuhun gəmisinin qalıqlarının axtarılması bəhanəsi ilə Şərqi Hindistanı müstəmləkəyə çevirməsi, İran irticası, Türkiyədə Sultan Əbdülhəmid istibdadına qarşı Təbrizdə şahlıq imperializmini amansız tənqid edilmişdi.Fərman Bayramovun “Cəlil Məmmədquluzadə rus mətbuatında” (28) məqaləsində Cəlil Məmmdəquluzadənin rus ictimaiyyətinə tanıdılması məsələsi geniş yer tutur.1905-ci ildə “Kavkazski raboçi listok”, “Tifliski listok”, “Zaqafqaziya”, “Vozrojdeniya” qəzetlərindən Azərbaycan xalqının həyatı haqqında məlumatlar diqqəti çəkir.H.Minasazovun “Ölülər” pyesi haqqında, C.Məmmədquluzadənin əsərlərinin rus dilinə tərcümə olunaraq başqa xalqlara tanıdılmasında Əziz Şərifin təqdiredici rolu F.Bayramovun publisistikasında rəğbətlə qarşılanır.Moskvada M.İbrahimovun ön sözü ilə çap olunan “Cəlil Məmmədquluzadə” adlı kitabda Q.Libermanın, M.Juvovun “Poçt qutusu” hekayəsi, P.Skoseryevin, M.Pratuseviçin “Ölülər” pyesi haqqında “Literaturnaya qazeta”dakı məqaləsi, A.T.Tahircanovun Leninqrad Universitetinin “Xəbərləri”ndəki məqaləsi rus mətbuatında C.Məmmədquluzadəyə verilən böyük dəyərin nümunələri kimi məqalədə səciyyələnir.Yazıçı-publisist Elmira Axundovanın “Humanist sənətkar” (12) elmi-publisistik məqaləsində C.Məmmədquluzadə yaradıcılığı rus yazıçıları Saltıkov-Şedrin, Çexov və Qoqolla müqayisə edərək oxşar analogiyalar üzə çıxarır.C.Məmmədquluzadənin “Qurbanəli bəy” hekayəsini Qoqolun “Kolyaska” sı ilə, “Bizim işlərimiz”, “Boş şey”, “Xoşbəxtlik” felyetonlarını Saltıkov Şedrinin “Cənab daşkəndlilər” romanı oxşar və fərqli cəhətləri, ideya, obrazların analizi cəhətdən aşkar edir.E.Axundova inikas metodunun ümumiliyini, ideya-tematik yaxınlığını aydınlaşdıran zaman oxşar cəhətlərin yaranmasına səbəb Rusiya-Azərbaycan ədəbiyyatlarının qarşılıqlı komprotivistikası (əlaqə), yazıçının eyni ictimai mühit, eyni ictimai problem içərisində yaşaması, onların təbiətindəki humanist, demokratik təbiətin hakimliyində görürdü.Nazim Axundov “Fransız alimi A.Benniqsen “Molla Nəsrəddin” jurnalı haqqında” adlı məqaləsində (10) fransız alimi A.Benniqsen “Molla Nəsrəddin” jurnalının Fransa inqilabı dövründə çıxan məşhur fransız satira jurnalları ilə bir səviyyədə durduğunu, İranda “Azərbaycan”, “Suri-İsrafil”, “Nəsimi-şimal” jurnallarına, tatar xalqının qabaqcıl nümayəndələri tərəfindən çap olunmuş “Çəyirtkə”, “Çəkic”, “Qarışqa”, “Top”, “Yaşen”, “Yalt-yult” və s.mətbuat orqanlarına göstərdiyi təsiri qeyd edərək jurnalın əhəmiyyətini qabartmışdı.Mollanəsrəddinçilərin yaradıcılığının əhatə dairəsi olduqca geniş idi.Onlar kənd təsərrüfatında hökm sürən orta əsirlərdən qalan ənənə geriliyinə, iqtisadi problemlərə geniş yer vermişlər.Məhz “Azərbaycan” jurnalında İldırım Talıbazdənin “Molla Nəsrəddin” jurnalında Azərbaycan kəndi” adlı məqaləsində (233) bu mövzuya həsr olunmuşdur, mollanəsrədinçilərin kənd mövzusunun əhatə dairəsini mənsub olduqları ərazi tipologiyası baxımından qruplaşdırmışdı.Mollanəsrəddinçilərin yaradıcılığında mövzu problematikasının genişliyi və zənginliyi gələcək publisistlərin diqqət mərkəzində olmağa imkan verir.Adı çəkilən müəlliflərin məqalələrində mollanəsrəddinçilərin əhatə etdikləri mövzuların araşdırılması ədəbiyyatşünaslığımız üçün olduqca faydalıdır və həmin materiallar gələcək tədqiqatlar üçün səmərəli qaynaq sayıla bilər.Beynəlxalq ədəbi-mədəni əlaqələr və bədii publisistika Azərbaycan ədəbiyyatşünaslıq elmi ədəbi-mədəni əlaqələrin öyrənilməsi sahəsində zəngin təcrübə qazanmışdır.“Azərbaycan” jurnalının ismini mətbuat tarixində araşdırdıqda o da məlum olur ki, müxtəlif dövrlərdə beynəlxalq aləmdə eyniadlı jurnallar da fəaliyyət göstərmişdir.Hələ “Molla Nəsrəddin” satirik jurnalının təsiri ilə 1906-cı ilin dekabrından 1907-ci ilin sentyabr ayına qədər Təbrizdə “Azərbaycan” jurnalı nəşr olunmuşdur.Bu jurnalın yaranması Səttarxanın adı ilə birbaşa bağlıdır.Ölkəmizin İranla Mədəni Əlaqələr Cəmiyyətinin mətbu orqanı olan digər “Azərbaycan” jurnalı 1945-1946-cı illərdə (ana dilində ərəb əlifbası ilə) Rəsul Rzanın redaktorluğu ilə Bakıda 17 sayı nəşr edilmişdir.Türkiyə – Azərbaycan ədəbi-mədəni əlaqələrinin inkişafında böyük rol oynamış “Azərbaycan” adını daşıyan jurnal Azərbaycan mühacirət mətbuatımızın əvəzsiz örnəklərindən biri və “Azərbaycan Kültür Dərnəyi”nin yayım orqanıdır.1952-ci ilin aprel ayından bu günümüzədək Ankarada “Azərbaycan” adı altında çap olunan jurnalın adı sonradan dəyişdirilərək “Azərbaycan Türk Kültür Dərgisi”nə çevrilmişdir.Azərbaycan-türk Federalist Demokratik Müsavat Partiyasının orqanı olan “Azərbaycan” jurnalı 1926-cı ildə Ceyhun Hacıbəylinin redaktorluğu ilə Parisdə çap olunub və cəmi 2 sayı işıq üzü görüb.Başqa bir “Azərbaycan” jurnalı Almaniyanın Münhen şəhərində 1952-1954-cü illərdə Əbdürrəhman Fətəlibəyli Düdənginskinin baş redaktorluğu ilə fəaliyyət göstərib (156).Diaspor mətbu orqanlarımızdan olan “Azərbaycan” adını daşıyan jurnallar bu günə qədər Stokholmda (1992), digəri Vaşinqtonda (1993) Betti Bleyrin redaktorluğu ilə çap olunur.Mətbuat tariximizə öz irsini qoyan “Azərbaycan” jurnalları azərbaycançılıq ideya-məfkurəsi istiqamətində köklənsə də, mövzu-problem, yaradıcılıq axtarışları məsələlərində fərqli cəhətlərdən də xali deyillər.Keçmiş SSRİ-nin həyata keçirməyə çalışdığı beynəlxalq miqyaslı siyasətlərdən biri də xarici ölkələrlə münasibətdə sülh və dostluq siyasəti idi.Bu siyasətin nəticəsi kimi sovet dövründə azərbaycanlı publisistlər Avropa, SSRİ, uzaq Asiya ölkələrinə səfər edirdi.Ancaq bu dövrdə xarici ölkələrə olan səfərlər məqsədli şəkildə məhdudlaşdırılırdı.Belə bir şəraitdə ölkədən kənar dövlətə səfər edən yazıçılar mütləq səfər təəssüratlarını mətbuatda çap etdirib ictimaiyyətin diqqətinə çatdırmalı idi.Məmmədovun fikrincə, səfər olunan ölkə əgər SSRİ-nin dost olduğu ölkələr siyahısında idisə, publisist tərəfindən tənqidi fikirlərə yer verilmədən mütləq müsbət çalarda, təqdiredici qiymətləndirmə aspektindən oxucuya təqdim olunmalı idi.Ancaq SSRİ-nin düşmən hesab elədiyi ölkə olanda mənfi planda, yəni həmin ölkədə həyatın problemlərdən mövcud olduğunu oxucuya təlqin etməli idi.Publisistlər əsərlərini senzuranın çap olunmamaq təhlükəsindən qorumaq üçün çox vaxt dövrün diktə etdiyi rejimə tabe olmaq məcburiyyətində qalırdı.Ancaq bəzən sovet dövrü publisistikasında öz vicdanının səsinə üstünlük verib fikirlərini üstüörtülü şəkildə ifadə etməyə çalışan yazıçılara da rast gəlinirdi.Publisist səyahətnamələrdə olduğu şəhərlər, parklar, meydançalar, muzeylər, görüşdüyü adamlar haqqında ardıcıl məlumat verir, yeri gəldikcə hadisə və faktlara müraciət edir, öz şəxsi fikir və mülahizələrini bildirir, hətta müəyyən məqamda konfliktə, mübahisəyə girir, bir tarixçi kimi keçmişi yada salır, bir siyasətçi, sosioloq kimi ölkənin ictimai-siyasi, iqtisadi həyatının konkret mənzərəsini verir, xalqın adət-ənənələrindən söz salır, məişət lövhələri canlandırır, yeri gəldikdə müqayisələr aparır.Səyahətnamələrdə yazıçı mövqeyi, intellektual səviyyəsi böyük əhəmiyyət daşıyır.Sovet dövrü “Azərbaycan” jurnalının səfərlə bağlı oçerkləri, gündəliklər, yol qeydlərində təsvirçilik geniş yer tutur.Bu əsərlərdə “mən” obraz səviyyəsinə qalxıb, çox vaxt yüksək bəşəri idealların daşıyıcısına çevrilə bilmir.Əziz Mirəhmədovun fikrincə (162) səyahətnamələrdə əhvalat birinci şəxsin dilindən, bəzən də gündəlik şəklində verilir.1960-1970-ci illərin oçerkləri bir sıra cəhətləri ilə özündən əvvəlki illərin əsərlərindən fərqlənir.Yazıçı-publisistlər kapitalizm cəmiyyətinin paradoksallığını, təzadlarını, həyat tərzini qələmə almaqla yanaşı, əməkçi xalqın əli ilə yaradılmış sənət nümunələrindən, mütərəqqi qüvvələrin arzu və ümidlərindən, həyat eşqindən, bəzi ziyalıların dünyagörüşündəki işıqlı meyillərdən hörmətlə söhbət açırlar.Sovet siyasi-ideoloji metodologiyası beynəlxalq ədəbi-mədəni əlaqələr mövzusuna birtərəfli yanaşma imkanı verirdi ki, bu zaman oçerklərdə qərb-burjua mühitinin tənqidini ön plana çıxarmaq məcburiyyəti də obyektiv təhlilə yol açmırdı.Hətta bu barədə akademik İsa Həbibbəyli ədəbiyyatımızın beynəlxalq ədəbi əlaqələrin inkişafına təsiri haqqında doğru qənaətləri ilə razılaşmağa əsas verir: “Hazırkı mərhələdə qarşılıqlı ədəbi əlaqələrin anlayışının üstünlük qazanması keçmiş sovet dövründəki birtərəfli ədəbi təsir yox, ədəbiyyat sahəsində ikitərəfli və çoxcəhətli əlaqələrin bərabərhüquqlu inkişafı istiqamətini ön mövqeyə çıxarmışdı” (80, s.3).Beynəlxalq ədəbi-mədəni əlaqələr mövzusuna müraciətin fəallaşmasında ilk mətbuat orqanları (“Əkinçi”, “Ziya”, “Ziyayi-Qafqaziya”, “Kəşkül”, “Şərqi-Rus”, “Molla Nəsrəddin”, “Füyuzat”, “Həyat”, “Kaspi” və s.) və onların çevrəsindəki ədəbi qüvvələr mühüm rol oynamışdır.Bu mövzuya müraciətdə 1920-50-ci illərdən sərt ideoloji yanaşma, 1960-1980-ci illərdə tədricən mülayimləşmə meyilləri ilə əvəzlənir.SSRİ-nin süqutundan sonra ədəbiyyatımızın bütün sahələrində olduğu kimi, nəsrdə də milli məfkurənin əsas tutduğu yni mtdlji bışlr sistmi frmlşırdı.Məhz bunun nəticəsində  əsrin II yrısınd zərbycn publisistikası, nun spsifik üsusiyyətləri yni fikir, yni ədəbi-bədii bış nöqtyi-nəzərindən tədqiq lunmğ bşlnıldı.Beynəlxalq ədəbi-mədəni əlaqələr mövzusuna müraciətin keyfiyyətcə yeniləşmə imkanları məhz Azərbaycanın müstəqillik qazanması ilə gerçəkləşdi.“Azərbaycan” jurnalında oçerk janrında yazılmış əsərləri Avropa, Asiya və Afrika mövzusunda qruplaşdırıb tədqiqata cəlb etmək daha məqsədəuyğundur.Müasir dövrdə Azərbaycan öz ədəbi-mədəni və elmi əlaqələrini beynəlxalq miqyasda tanıdan ölkələr sırasındadır.Beynəlxalq ədəbi-mədəni əlaqələrin inkişaf tarıxinin araşdırılması baxımından sovet dövrünün bu oçerkləri gərəkli mənbələrdir.Azərbaycanlı yazıçıların bu sahədə atdıqları addımlar, sovet dövründə “Azərbaycan” jurnalında çap olunmuş oçerklərin beynəlxalq ədəbi-mədəni əlaqələrin inkişaf tarixinin öyrənilməsi, kultural informativliyinə görə müasir dövr Azərbaycan elmində xüsusi aktuallıq kəsb edən multikulturalizmin araşdırılması baxımından da əhəmiyyət daşıyır.“Azərbaycan” jurnalında çap olunan Mir Cəlalın “Fransa yollarında” (159), Anarın “Fransa mayı” (18), Mürsəl Nəcəfovun “İtaliyada gördüklərim” (176), Çingiz Hüseynovun “İngiltərə dəftəri” (91), Həsən Seyidbəylinin “Yuqoslaviya xatirələri” (209), Nəbi Babayevin “Ukrayna xatirələri” (26), Tofiq Mütəllibovun “Çexoslavakiya xatirələri” (172), Vaqif Musanın “Bol53 qarıstanda və Türkiyədə” (167) oçerkləri Avropa mövzusundadır.1960-cı ildə böyük yazıçı Mir Cəlal Fransaya səfər etmiş, bu səfərlə bağlı təəssüratlarını “Fransa yollarında” adlı oçerkində (159) qələmə almışdır.1960-cı ildə sosializm cəmiyyətindən çıxmış Sovet adamı üçün burjua mühitli Paris maraqlı olduğu qədər qəliz, arzuolunmaz gözlənilməzlikləri ilə dolu idi.Xəyallarda canlanan gözəl Paris, əslində, arxasında zahiri gözəlliyi qədər sirli eybəcərlikləri ilə yazıçının düşüncəsində fiasko doğurur.Amma bu böyüklüyün içərisində ədib şəhərin qavrayış fonunu tündləşdirən soyuqluq elementləri də görür: “Paris gözəl şəhərdir, ancaq biz burada boğuluruq.Burada hər şey, quş südü də var, ancaq quş qədər nəfəs almaq imkanımız yoxdur!Doğrudan da, belə bir sıxıntıda yaşayanlara qibtə etmək lazım gəlmir.Surət, intizar, rəsmiyyət, ehtiyat...“Bizim nəzərimizdə Paris mədəniyyət, həm də inqilabi ənənələr, didroların, hüqoların, balzakların, barbüslərin vətəni kimi böyükdür” (159, s.187-188).Mir Cəlalın hər dəfə qarşılaşdığı tarixi elementlə bağlı təzadlar onu daha çox təəccübləndirir.Şəhər barədə informativlik təsviri xarakter daşıyır.Məşhur Viktor Hüqo, Balzak, Emil Zolya böyük simalar bəxş eləmiş Fransanın mədəniyyət, alilik göstəricisi nə qədər böyükdürsə, qazanc ehtirası üçün cəzbedici gecə reklamları ilə bir o qədər mənəvi cəhətdən müəllif tərəfindən cılız təsvir olunmuşdur.Muzeylərdə klassik əsərləri ilə məşhur olan fransız rəssamları içərisində öz maddi rifahı üçün qazanc dalınca qaçan peşəkarları da az deyil, qazanc naminə “Öküz döyüşü” tamaşası, gözəl mənzərəsi olan Monakko krallığının qumarbazları, böyük kilsələri, dəniz sahili qağayıları, tarixi abidələri ilə zəngin Aralıq dənizinin liman şəhəri Marsel, səfalı tamaşalı, gül təsərrüfatı, ətriyyat sənayesi ilə məşhur olan tarixi Niss şəhərindəki bəndin qırılıb minlərlə adamın altında qalması, Fransanın digər məşhur, muzeylərlə zəngin şəhəri Versal nə qədər özünün tarixi qədimliyi ilə qürurvericidirsə, bir o qədər Per-La Ses qəbirstanlığı, 12,500 fransızın faşistlər tərə54 findən vəhşicəsinə öldürüldüyü Mauthauzer Kons düşərgəsi ilə kədər doğurucudur.Müəllifin dünya incəsənətinin mərkəzi olan Paris şəhərinin burjua münasibətlərinin mənfi çalarda əks etdirməsi bir tərəfdən onun dövrün ideoloji mövqeyindən çıxış etməsi idisə, digər tərəfdən həyat gerçəkliyinə qarşı sadiqliyindən irəli gəlirdi.Əsərdə ictimai problemlər ötəri xarakterlidir.Dünyanın məşhur qədim Sorbon binası, dünyanın ən böyük renessansının əlamətlərini özündə yaşadan Luvr muzeyi haqqında məlumat verir, fransızların rəftarında qonaqpərvərliyi müəllif nəzərə çarpdırır.1969-cu ildə fevralın 7-də Fransaya səfər edən Anar “Fransa mayı” (18) adlı oçerkini çap etdirmişdi.Müəllif əsərdə müqayisəli təhlil metodundan istifadə etməyə daha çox üstünlük vermişdi.1969-cu ildə prezident seçkiləri uğrunda mübarizə, üsyanlarla zəngin olan Parislə sakit, şən görkəmli Parisi müqayisə edir.Müəllif daha çox Fransanın mədəni mühitinə üstünlük verir.Turistləri özünə cəlb edən Nitsa, müxtəlif geyimli kino ulduzlarının, kino festivallarının keçirildiyi Kann şəhəri, Elizabet Teylor, Riçard Berton, Qreqori Pek, Jan Qaben və başqaları dekorativ tətbiqi, təsviri sənətlə texniki estetikanı sintez edib özündə birləşdirən heykəltaraşlıq, memarlığın sahibi rəssam Morettinin otelyesinin (emalatxanası) olduğu, turizm və kazino şəhəri Parisdən ən böyük dəniz limanı, cürbəcür avantüristlər, cani, dəlalların toplaşdığı Marsel şəhəri, 1524-cü il I Fransisk tərəfindən tikilmiş, Qraf Monte Kristo kimi şəxslərin məhbusluq taleyi yaşadığı İf qəsrinin yerləşdiyi Şato difi adası, böyük ədəbiyyatçıların və rəssamlar yetişdirmiş Osman bulvarı, roman və qotik üslubunda 125-ci ildə tikilmiş Notrdam kilsəsi, onun arxasındakı 1962-ci ildə memar Danqusso tərəfindən tikilmiş Abidə, şair Desnosun Eluar, Araqon, Sartr, Kamyunun həlak olduğu həbs düşərgəsi, Luvr muzeyi, impressionistlər muzeyi, Müasir sənət, Rodinin muzeyi, İnsan muzeyi, Şərq sənəti muzeyi, Versal sarayı, Unudulmuş Bastilya, Qrev meydanı, Barışıq meydanı, Yelisey bağları, Foli-Berjev əyləncə meydanın yerləşdiyi Paris haqqında məlumatlar, rus şairi Mayakovskinin, Turgenyevin, alman şairi Heynenin, polyak bəstəkarı Şopenin, macar şairi Listenin, ingilis Sisleyini, amerikalı Heminqueyin, türk oğlu Nazim Hikmətin yaradıcılığına təsir izi buraxması oxucuda böyük maraq doğurur.Anarın gözündə isə öz qüdrəti, yenilməzliyi ilə fərqlənən Fransa paytaxtı Parisin əsl özünəməxsusluğunu araşdırır: “Paris-gözəl, əbədi Paris onlarındır.Nə bəzək-düzəkli müqəvvalarındır, nə “Splendid” otelində yaşayan Amerika milyarderlərindir, nə də Qaleri-Lafyetin zəngin müştərilərinin, Paris onlarındır – Andrinin, Fransuazın, Marinin, Polun, Xakın, Jeneyevanın – fransız xalqınındır” (18, s.167).Əsərdə Anar burjua münasibətlərinin tənqidinə yer vermir, memarlıq və incəsənət abidələrinin təsvirində türk abidələrinə, türk müəlliflərinin isminə yer verməsi onu Fransa haqqında yazan digər oçerk müəlliflərindən fərqləndirir.Sənətşünas Mürsəl Nəcəfovun “İtaliyada gördüklərim” (176) oçerkinin əsas mövzusu qədim və zəngin İtaliya incəsənət nümunələridir.25 nəfər rəssam və heykəltəraşla İtalyaya yola düşən müəllifi ən çox dünyaya öz memarlığı, yüksək estetik zövqlü qədim arxitekturası ilə səs salan İtaliya rəssamlığı, heykəltaraşlığı maraqlandırır.Oçerkdə İtaliya incəsənətinin ümumi mənzərəsinin təsviri fonu süjet və kompozisiyası ön plandadadır.Ancaq İtalya haqqında yazılmış oçerklərin sayının həddindən artıq az olduğunu nəzərə alsaq, bu əsərin informativliyi baxımından xüsusi əhəmiyyəti var.Vaxtilə Vezuvi vulkanı altında qalmış Pompey şəhərinin qalıqları, Kastel de lola qalası, Saint-karlo teatrı, Bakıya bənzərliyi ilə seçilən Neopal şəhəri, qədim pompeylilərin yaşayış tərzini xatırladan mehriban əhalisi olan Kapri, “Vetti qardaşlarının evi”, qədim dünya heykəltaraşlığı muzeyi, Misir və Etrusk incəsənəti muzeylərini, Avqustun heykəlini, Mikelancelonun, Rafaelin yaratdıqları freskalar, 2000 illik tarixi olan qranit sarkofaqlar, barelyeflərlə zəngin olan Vatikan muzeyi olduqca diqqəti cəlb edir.Müəllif incəsənətin təsviri fonunda müqayisəli təhlil metodundan da istifadə edir.Romada müqəddəs Pyotr meydanı, dünyanın ən böyük xristian kilsəsindən olan San Pyotro, San Paulo, Santa Maria Macora kilsələri, Qədim Romanın mərkəzi forumunun qalıqları, Karavaçronun qiymətli portretləri olan Villa Borqeze qalereyası, intibah rəssamları – Bottiçelinin, Peruccinkonun, Rafaelin, Roma fəvvarələri, Pamteon binası, Flarensiyadakı Santo Kroçe kilsəsi, Mediçi kapellası, 30 muzeyi ilə məşhur Mediçi Venerası, Pitti və Vekkio sarayı, XIII əsrdə inşa edilmiş Santa Maria Novella kilsəsi, XV əsrə aid Vekkio sarayı, Venetsiya muzeyi, Doklar sarayının bəzədiyi Santo Mariya del Frarik kilsəsi, Venetsiya şəhəri, Santa Maria della Qratsiya meydanı, Las kala teatrının olduğu Milan şəhəri müəllifin İtaliya barədə təəssüratlarının obyektidir.İtalya incəsənəti və mədəniyyətin yer aldığı əsərdə publisistin yaratdığı tarixi diaxronik mənzərəsindən aydın olur ki, müxtəlif epoxalara məxsus siyasi-ideoloji amillərdən tutmuş, dini həssaslıq, etnik təəssübkeşlik və milli mental keyfiyyətlər Avopa dəyərlərinin ifadəçisidir.Çingiz Hüseynovun “İngiltərə dəftəri” (91) oçerki müəllifin 1967-ci ilin avqust-noyabr aylarında İngiltərəyə səfəri zamanı yazdığı yol qeydlərinə əsaslanır.XIII əsr əlyazmaları, Şekspirin vəsiyyətnaməsi, Nelsonun Trafalqar vuruşmasında Ledi Hamiltona yazdığı yarımçıq qalmış məktubu, Dikkensin əlyazmaları, 1215-ci ildə qəbul edilmiş “Böyük Azadlıq xartiyası” Van-Qoqun, Deqanın, Mane, Sezam Murilyonun rəsmlərinin qorunub saxlandığı Britan muzeyi, banklar, sığorta idarələri “Müqəddəs Pavel” baş kilsəsinin, “Embassi” mehmanxanasının yerləşdiyi Siti şəhəri, admiral Nelsonun heykəlinin ucaldığı “Trafalqar meydanı”, “Oksford siti”, “Pikadelli”, “Parlament”, İngiltərə krallarının dəfn edildiyi “Vestminster” (XI-XII), İngiltərənin böyük oğullarının Nelson və Vellinqtonun basdırıldığı “Müqəddəs Pavel” kilsəsi, 1066-cı ildə tikdirilmiş Taver qalası, edam edilən, ölkədən qovulan, taxtdan salınan, asılan, zəhərlənən kralların, yaxın adamlarının edam olunduğu, Tomas Morun öldürüldüyü “Qanlı qala”, “Ağ qala”, “Xainlər qalası” tarixi abidələr haqqında əsərdə böyük maraq doğurur.Bernard Şounun ömrünün 50 ilinin keçirdiyi “Bernard Şounun ev muzeyi”, XI əsrdən tarixi olan, İngiltərənin görkəmli elm və mədəniyyət xadimlərinin-Coser, Dikkens, Kiplinq, Darvin, Nyutonun, Şekspirin, Skotun basdırıldığı Vestminster abbatlığının yerləşdiyi London, XII əsr Oksford Universitetinin, Çerçillərin nəslindən olan Malbora hersoqların “Blenxeylər” malikanəsi, Oksfordda Temza çayı sahilindəki fransız və ingilis tipli parkları olan “Kempton-Korlu”, Karl Marksın basdırıldığı “Xayqet” qəbiristanlığı, hər il mart ayından oktyabr ayınadək Şekspir festivallarının keçirildiyi “Şekspir kral teatrı”nın və s.Şekspirlə bağlı abidələrinin qorunduğu Stratford şəhəri əsəri öz zəngin informativliyi zənginləşdirir.Müəllif doğma ölkəsi ilə İngiltərə arasında oxşar və fərqli xüsusiyyətləri diqqətə çatdırmaq üçün müqayisəli metoddan istifadə etmişdir.Ç.Hüseynovun əsərin əvvəlində qeyd etdiyi kimi, təkrarçılıqdan uzaq olmağı qarşısına məqsəd qoysa da, əslində, bu amalı sona qədər özünü doğrultmur.Çünki digər müəlliflərin əsərlərində olduğu kimi oçerkdə incəsənət və tarixi abidələr haqqında zəngin informativlik bu qənaətə gəlməyə əsas verir.Nəbi Babayevin “Ukrayna xatirələri” (26) oçerkində müəllif 1953-cü il 28 oktyabr tarixində “Sovet xalqları ədəbiyyatı” gecəsində öz məruzələri ilə iştirak etmək üçün S.Vurğun S.Rüstəm, S.Rəhimov, Əziz Şəriflə birlikdə 10 günlük Ukraynaya səfər etmiş və təəssüratlarını həmin əsərdə qələmə almışdır.Əsərin ana xəttində Azərbaycan-Ukrayna komprotivistikası dayansa da, müəllif Şevçenko bulvarı, Rıjevin gecələri, krujavalı naxışlı evləri, əsrarəngiz gözəlliyi ilə seçilən orta əsrlər həyatının realist təsviri rəsmləri ilə zəngin olan qədim tarixə malik Sofiya kilsəsi haqqında məlumat vermiş və maraqlı poetik lövhələr yaratmışdı.“Azərbaycan” şairlərinin Ukrayna haqqında rəğbətli çıxışları, dostluq, qardaşlıq münasibətlərinin səmimiyyətini daha da artırmışdı.Əsər sovet dövrünün ictimai konyunkturası ilə yaxından səsləşsə də, azərbaycanlı yazıçıların Ukraynada tanıdılması, ədəbi-mədəni əlaqələrin inkişafı naminə atılmış uğurlu addım idi.Tofiq Mütəllibovun “Çexoslavakiya xatirələri” adlı oçerkində (172) müəllif Çexoslovakiyanın ümumi mənzərəsindən çox ölkənin ədəbi-mədəni mühitini daha çox qabartmışdı.Çexoslovakiyanın soyuq Tatra dağında müəllifin tanış olduğu İngiltərə Universitetinin ədəbiyyat fakültəsinin tələbəsi Sandradanın yaradıcılığına qarşı böyük sevgisi, Brnoya şəhərində çex qızı Olenanın Qara Qarayevin “Yeddi gözəl” əsərinə qarşı heyranlıq hissi, azərbaycanlı sənətkarların Çexoslavakiyada tanınması ilə bağlı verilən məlumatlar maraqlı informativ xarakterlidir.Həsən Seyidbəyli Belqradın kino sənəti ilə tanış olmaq məqsədi ilə 1967-ci ildə kino nəzəriyyəçisi professor İlaya Vaysveld, kinodramaturq, rejissor Çulyukin, yazıçı, aktyor Vasili Şukşin, gənc rejissor Elem Klimovla birgə Yuqoslaviyaya səfər edirlər.O, “Yuqoslaviya xatirələri” (209) oçerkində Zaqreb, Lyublyanaya gedib kino sənəti ilə Belqrad Dünya filminin rejissor məhsullarından Corc Ovian, “Səhər” filmi, “İş gedir”, “Unudulmuş marş”, “Ana, nənə və nəvə” və s.kimi filmlərdə şablonsuzluq, maraqlı rejissor axtarışları, zövqlü süjet xətlərinə görə də bəyənir.Bəzi filmlərin nöqsanlı cəhətlərini də göstərir.“Məhəbbət əhvalatı”, “491” filminə baxdıqdan sonra bir rejissor kimi mənəvi-əxlaqi kodeksdən çıxış etmək məcburiyyətində qalır.H.Seyidbəylinin “Yuqoslaviya xatirələri” (209) oçerkində müəllif Azərbaycanla müqayisələr – bənzətmə aparır.Potiçel şəhərinin təbiətini seyr edərkən Abşeronu xatırlaması səhnəsi maraqlıdır.Yazıçı Sarayevo şəhərindəki memarlıq üslubları öz ölkəsi ilə müqayisə edir: “Dar küçələr bəzən Ağdaşın, bəzən Şəkinin küçələrini andırırdı.Dəmirçixana, zərgər mağazaları, xalçalar, mis qablar, məscidlər..”.“Bakıda, Abşeronda gördüyüm cürbəcür yaşıl kolluqlara da təsadüf edirdim.Ümumiyyətlə, buranın iqlimi Abşeronun iqliminə yaxın idi.” (209, s.158-161).Həsən Seyidbəyli də dövrün digər publisistləri kimi Qərb-Avropa kino sənətinə münasibətdə Sovet hakimiyyətinin uğurlarını tərənnüm edərkən bunu Qərb-Avropa kapitalist məkanının neqativlikləri ilə müqayisədə verməyə çalışmışdır.Vaqif Musanın “Bolqarıstanda və Türkiyədə” (167) adlı yol qeydləri müəllifin Bolqarıstanda və Türkiyədə gördüyü yerlər və həmin məkanların xüsusi özəlliyi ilə verilən məlumatlardır.Musanın “Bolqarıstanda və Türkiyədə” (167) adlı yol qeydlərində müəllifin İzmirlə Bakı arasındakı müqayisəsi olduqca maraqlı üslubi fiqur yaradır.“İzmir necə də bizim Bakıya bənzəyir!Mən bunu Bakıda, ölkəmizə qonaq gələn tərəqqipərvər türk yazıçılarından Əziz Nesinin, Yaşar Kamalın dilindən eşitmişdim.Düzü, bu mənim üçün bir qədər müəmma idi.İndi isə şəhərin ən hündür yerindən İzmirə tamaşa edərkən, bu sözlərin necə də həqiqət olduğuna inandım” (167, s.Əsərdə müəllif səfər etdiyi ölkə barəsində qısa məlumat verməklə kifayətlənmişdi.Kənd təsərrüfatı məhsulları, tarixi abidələri, muzeyləri ilə zəngin olan Georgi Dmitrovun vətəni kimi məşhur olan Bolqarıstan Azərbaycana bənzəyən Qusarı, Göy gölünə bənzəyən əsrarəngiz təbiətli Pleven məzəli əhvalatları, tarixi Şipka zirvəsinin yerləşdiyi Gül vadisi ilə məşhur olan Qarbrovka, məşhur şair Peyu Yavorovun vətəni olan Çirpana olduqca maraq doğurur.İnnanın Türkiyədə bələdçiliyi ilə İstanbulu gəzən müəllif Aya Sofya, Göy məscidi, Topqapı, Dolmabağça kimi tarixi abidələri ilə, şam ağacları, Hannibalın qəbri ilə tanınan Bursanı, Bakıya bənzəyən İzmiri, Atatürk məqbərəsinin yerləşdiyi Ankaranı səfər edir.Bu oçerklərdən göründüyü kimi publisistlər Avropa ədəbi-mədəni əlaqələr mövzusuna xeyli dərəcədə ehtiyatlı yanaşmışlar.Çünki xarici ölkələrə, Avropa ölkələrinə səfər edən müəlliflər öz publisistik təəssüratlarını əsasən tarixi abidələr, təbiət mənzərələri və ya müəyyən əlamətdar fakt və hadisə zəmininə istinadən çatdırdıqlarından nisbətən yığcam həcmli bədii mətnlərlə kifayətlənə bildikləri halda, geniş epik plan və müxtəlif xarakterli personajlar şəbəkəsi, kəskin publisistik keyfiyyətli əsər yaratmalı olan Azərbaycan publisisti Avropaya həsr etdiyi əsərdə təfərrüatlı və mürəkkəb süjet qurmadan ciddi bir uğur qazana bilməzdi.Azərbaycan publisistinin isə sovet mühitindən kənara çıxaraq bu cür yaradıcılıq fəaliyyəti ilə məşğul olmağa imkanı və ixtiyarı yox idi.“Azərbaycan” jurnalında Afrika ölkələri ilə bağlı Elçinin “Palma ülfəti” (43), “Yanan ağacın şəfəqləri” adlı (47) oçerkləri yer almışdır.Sovet ideologiyası təsirinə ən az məruz qalan yazıçı Elçin Tunislə bağlı olan təəssüratlarını “Palma ülfəti” (43) oçerkində qələmə almışdır.Əsərdə müəllifin bələdçisi Tunis ədəbiyyat departamentinin rəisi, ərəb ədəbiyyatının görkəmli yazıçılarından olan Mustafa əl-Farsi, SSRİ Yazıçılar İttifaqını tərəfindən Tunisə ezam olunmuş tərcüməçi Oleq Borekin, sürücü Əbdürrəhmandır.Bu dövrdə Tunis fransız müstəmləkəsindən xilas olaraq müstəqilliyinə qovuşmuşdur.Əsərin müəllifi ədəbiyyat tədqiqatçısı olduğundan Tunis yazıçısı Mustafa ilə söhbətində mövcud ölkənin ədəbiyyatı, sənətlə bağlı fikir mübadiləsi daha qabarıqdır.Ədəbiyyat və sənət məsələləri əsərin polemik keyfiyyətini artırır.O, Tunis Mədəniyyət Nazirliyinin və Ədəbiyyat Departamentinin keçirdiyi rəsmi tədbirdə iştirak edir, Tunis Yazıçılar birliyində olur.Tunis ədəbiyyatşünası Nurəddin Səmmudlə, Ömər ben Salemlə, professor Muhəmməd Fantarla ədəbi mübahisələr aparır.Mustafa ilə ədəbi mübahisədə Tunisin ədəbi prosesində mövcud olan problemlər üzə çıxır.Ana dilinin kifayət qədər tədris olunmaması, Tunis poeziyasında əruzun müasir problematikanı hərtərəfli əks etdirə bilməməsi, Tunisin öz dilində yazan yazıçıların müasir Avropa estetikasından uzaq olması, yaxud Avropa zövqlü, ancaq öz doğma dilində yazmayan yazıçıların milli zəmindən uzaq olması Tunisin ədəbi prosesinin mövcud problemləridir.Beynəlxalq mədəni əlaqələr mövzusunda yazılmış əsərlərdə müəlliflər oxşar müqayisələrdə bağlılıq yaradırdılar.Elçin Tunislə bağlı olan təəssüratlarını “Palma ülfəti” (43) oçerkində qarşılaşdığı mədəniyyət ilə Azərbaycan kultural dəyərləri arasında müqayisəli analizi olduqca maraqlıdır: “Həmin gecə Qananın paytaxtı Akkrada.II Amuqeyin iqamətgahında oturmuşdum, xəyal isə məni oradan min kilometrlərlə uzaqlara – Azərbaycana aparmışdı və mən bütün fikrim-zikrim ilə Mirzə Fətəlinin Dərviş Məstəli şahının yanında idim.Dərviş Məstəli şah XIX əsrdə Qarabağda oturub cadu ilə Parisi partladırdı və buna yalnız Şəhrəbanu xanım inanırdı, sadəlövh deyə Xanpəri və on altı yaşlı Şərəfnisə xanım inanırdı” (43, s.158).Şimali Afrika müsəlmanlarının ziyarətgahı olan Keyruandakı Böyük məscidi, Sidi Okba məscidi, İçərişəhərə bənzəyən Mədinə şəhəri haqqında məlumat əsərdə ümumi mənzərənin sakrallığını dərinləşdirir.Elçin 1986-cı il avqust ayında M.Lomonosov adına Moskva Dövlət Universitetinin professoru, ingilis dili ədəbiyyatı üzrə mütəxəssis, tanınmış tənqidçi N.Anastasiyevlə birlikdə Qananın mədəniyyət naziri Məhəmməd ben Abdullanın dəvəti ilə Afrikanın Qana ölkəsinə səfər edir və səfər təəssüratlarını “Yanan ağacın şəfəqləri” oçerkində (47) çap etdirir.Publisistin diqqətini ən çox cəlb edən Qana kimi dövlətdə mövcud olan multikultural mühit və bu mühitin içərisində tolerantlığın olmaması nəticəsində əhalinin miqrasiyası, didərgin düşməsi məsələsidir.On bir milyon əhalisi olan müxtəlif mədəniyyətlərə malik-akan dilli xalqlar (tvi, fantı, akvapim, akim), prima, anya, baula qonja, qa, adanqme, eve, mosi, qurma, hər bir etnik qrupun başında duran, şər qüvvələri uzaqlaşdırmaq məqsədi ilə, “milli” ritual cadu mərasimləri həyata keçirən, ayaqlarını fil dişinin üzərinə qoyan, milli ənənədən uzaq Avropa spirtli içkisi şnapsla icra olunan milli mərasimlərə, xalqın bütün əmlakına sahiblik edən “qamanqe” titullu, şah həyatı sürən başçısı, bu cəhalət içərisində müəllif itaətkar xalqı intellektdən zəif bir şəxsiyyət kimi qələmə vermir.Əksinə qannalılarla münasibətdə onların xarakterindəki mülayimlik, gülərüzlük, nikbinlik, yüksək istedadlılıq, həqiqi sənət mühafizəkarlığı, eyni zamanda elmə, müasir informasiyaya maraq göstərən mübariz vətəndaşlarını təqdirəlayiq hesab edir.Sadəcə gerilik, ətalətin tarixi kökünü aydın şəkildə izah edir.“Seyrçi Avropa Afrikaya heyvanxana, qəfəslərindəki hey62 vanlara, botanika bağlarındakı əcayib bitkilərə.Sirk tamaşalarına baxan kimi baxıb və buna görə həmişə də yerli əhalini ucuz ekzotikaya təhrik və sövq edib” (47, s.159).Elçinin ədəbi prosesə qarşı mövqeyi əsərdə geniş ölçüdə yer tutur.Elçin İngiltərə Kembric Universitetini bitirmiş, London Kral İncəsənət cəmiyyətinin üzvü, Qana Yazıçılar Sintikatının sədri, Leqon universitetinin professoru, görkəmli Afrika şairi Atukvey Okay ədəbi dialoqunda aydın olur ki, xalqın aşağı təbəqəsinin ingiliscə bilməməsi, xalqın ideallarını əks etdirən ədəbiyyatın ingiliscə olması xalqla ziyalı, oxucu ilə yazıçı arasında sədd çəkir.Ancaq müxtəlif mədəniyyətli, çox dilli Qana üçün mövcud problemdən çıxış yolunu professor Atukvey Okay müxtəlif Qana ədəbiyyatının toplusundan – ayrıca qa, eve, mosi ədəbiyyatından ibarət olması, bir-biri ilə üzvü surətdə bağlı olan küll, vahid mənəvi sərvətə çevrilməsində görürdü və ingilis dilini vahid Qana ədəbiyyatı yaradan bir vasitəçi hesab edirdi.Afrika ictimai və ədəbi-mədəni problematikasını ingiliscə yazmaq, müstəmləkəçilərin humanizm və azadlıqsevər Şekspir və Bayron ədəbiyyatını yox, müstəmləkə ideologiyasını yeritməsi, tərcümə və əsər müəlliflərinin yazdıqlarının maddi çətinlik ucbatından çap olunmaması, ölkənin ədəbi sferasının problemlərindədir.Ancaq Elçinin düşüncəsində yazıçı öz mənsub olduğu xalqın aktual problemlərini qaldırmalı, bəşəriliyi milliliyin fövqündə təsəvvür etməməlidir.Çünki ədəbiyyat öz bəşərilik funksiyasını millilik funksiyasından artıq yerinə yetirəndə o, milli mənsubiyyətindən, xalqın sərvətindən, onun ifadə etdiyi ideallardan uzaq düşür.Elçinin “Yanan ağacın şəfəqləri” adlı əsərinin (47) sərlövhəsi, əslində, ingilis müstəmləkəçiləri tərəfindən min bir iztiraba məruz qalan, hələ mənəvi əzabların davamını yaşayan Akkranın kasıb küçələrinin birində iri qırmızı gülləri olan, “Ağ adamın qatili” mənasını daşıyan “oa” ağacın arxetipi ilə bağlıdır.Müəllifin nəzərində oa ağacı qannalıları qul edən, müstəmləkə əsarətinə salan və ondan intiqam alan, əzəmətli olduğunu sübuta yetirməyə çalışan, təmkinli tolerant bir xalqın istedadının rəmzidir.Müasir dövrdə Hindistan və Yaponiya Asiyanın perspektivli ölkələrindən biri sayılır, hər iki ölkənin ədəbi və mədəni görüşləri özünəməxsusluğu ilə digər ölkə və xalqlardan fərqlidir.Hindistan – Azərbaycan ədəbi-mədəni əlaqələrinin tarixi kökü qədimlərə gedib çıxır.Dahi N.Gəncəvinin “İsgəndərnamə”, “Xosrov və Şirin”, “Yeddi gözəl” əsərlərində Hindistan mövzusuna bu və ya digər dərəcədə yer verilmişdi.“Əhalisinə görə, dünyanın ikinci böyük dövləti olan Hindistan, həm də qədim və zəngin sivilizasiyalardandır.Çox zəngin və mədəni rəngarəngliyə malik bu ölkə ilə Azərbaycan arasında mədəni yaxınlaşma və əlaqələrin tarixinin qədim kökləri tunc dövründən başlayır.Bu iki ölkə arasındakı mədəni əlaqələrin tarixi təşəkkülü və inkişafı problemlərini öyrənərək tədqiq edən tanınmış alimlər S.Aşurbəyli “Azərbaycanın Hindistanla orta əsrlərdə iqtisadi və mədəni əlaqələri” monoqrafiyasında və A.Seyidzadə bu əlaqələrin qədim və orta əsrlər dövründə mövcudluğunu tarixi faktlar əsasında sübuta yetirmişdir” (182).1960-cı illərdə Sovet hakimiyyətinin beynəlxalq miqyasda “sülh, əmin-amanlıq” yaratmaq istəyi, xarici ölkələrlə əlaqələrin, eyni zamanda Hindistan və Yaponiya ilə ədəbi-mədəni əlaqələrin yaranmasına rəvac verdi.Bu baxımından azərbaycanlı yazıçıların bu sahədə atdıqları addımları, sovet dövründə “Azərbaycan” jurnalında çap olunmuş oçerklərin Hindistan və Yaponiya ədəbi-mədəni əlaqələrinin inkişaf tarixinin öyrənilməsi baxımından böyük əhəmiyyət daşıyır.“Azərbaycan” jurnalında çap olunan Xasay Vəzirovun “Hindistan xatirələri” (248; 249), Mirzə İbrahimovun “Hindistanda nələr gördüm” (96), Həsən Seyidbəylinin “15 gün Yaponiyada” (210), Bəkir Nəbiyevin “Yaponiyada gördüklərim” (174) oçerkləri Hindistan və Yaponiya ədəbi-mədəni əlaqələri mövzusundadır.Müstəqillik illərində ədəbiyyatımızın bütün shələrində lduğu kimi, publisistikamızda Hindistan və Yaponiyaya qarşı milli məfkurənin əsas tutulduğu yni mtdlji bışlr sistmi frmlşırdı.Məhz bunun nəticəsində  əsrin II yrısınd zərbycn publisistikası, nun spsifik üsusiyyətləri yni fikir, yni ədəbi-bədii bış nöqtyi-nəzərindən tədqiq lunmğ bşlnıldı.“Azərbaycan” jurnalında sovet dövründə çap olunmuş azərbaycanlı yazarların Yaponiya və Hindistan haqqındakı əsərləri xüsusi aktuallıq kəsb edir və Hindistan-Yaponiya ədəbi-mədəni əlaqələri mövzusu “Azərbaycan” jurnalında bədii publisistikanın səyahətnamə janrında tapdı.Hindistan müasir dövrdə ən qədim və zəngin multikultural dəyərlərə malik ölkələrdən biridir.Hindistan bir çox qədim mədəniyyətlərin beşiyi və mühüm tarixi ticarət yollarının mərkəzidir.Hindistanda induizm, buddizm, sikhizm, çaynizm yaranmışdı.XX əsrin ortalarınadək Hindistan Britaniya imperiyasının müstəmləkəsi idi.1947-ci ildə müstəqillik qazanan ölkə xüsusilə son 20 ildə iqtisadi və hərbi sahədə böyük nailiyyətlər əldə etmişdir.Hindistan mədəniyyətinin dözümlüyü ona əhəmiyyətli dərəcədə təsir edən və ya ona dağıtmaq təhlükəsi gətirən hər təzahürü etinasızlıqla qarşılayır və dəf edir.Publisist Xasay Vəzirov 1955-ci ilin 10 noyabr tarixində bir qrup jurnalistlə birgə dostluq və ədəbi-mədəni əlaqələri möhkəmlətmək məqsədi ilə Azərbaycandan Hindistana səfər edir.Vəzirov “Hindistan xatirələri” (248) əsərini mövcud zamanın konyunkturasına uyğun yazmışdı.Hələ Hindistanda görüb şahidi olduğu elementlər əsərdə müəllif tərəfindən ətraflı canlandırılmışdı.Vəzirovun “Hindistan xatirələri” əsərində Hindistan və onun şəhərlərinin ümumi mənzərəsinin təsviri daha çox ön plandadır.Hindistan haqqında ümumi təsvirçilik öz arqumentini konkret faktlar əsasında sübuta yetirir.Publisistin təsvirçilik mexanizmi od, təbiət, coğrafi mövqe, iqtisadi və sosial həyat, qonaqpərvərlik mədəniyyəti, məkan elementinin tarixi kökünə qısa nəzəri ilə ardıcıl olaraq yerinə yetirilir.1947-ci il avqustun 15-də Cəvahirləl Nehrunun Hindistanda istiqlaliyyət əldə edərək ölkəni ingilis müstəmləkəçilərinin əlindən xilas etməsi, əhalinin 85 %-nin savadsız olması, ancaq ziyalı təbəqənin ingilis dilində təhsil aldığına görə mətbuat orqanlarının əksəriyyətini yerli dildə yox, ingilis dilində çap olunması ölkənin sosial-ictimai problemlərindəndir.1649-cu ilin Qırmızı Qalas, Cümə məscidi, XII əsr Qütb Minarəsi, 1936-cı ilin kənd təsərrüfatı İnstitutunun yerləşdiyi Dehli, beş çay ölkəsi mənasını verən, pambıq və buğda yetişdirən Bhara-Nanqal, su anbarının tikildiyi kənd təsərrüfatı ştatı Pəncab, 1918-ci ildə yoluxucu xəstəliklər ucbatından əhalisi azalan Taray, daşqınlar və quraqlıqlar nəticəsində milyonlarla kəndlinin yoxsul vəziyyətə düşdüyü, kasıb kənd təsərrüfatına malik Sonepat, sənaye, mədəniyyət mərkəzlərindən biri, toxuculuq fabriki, Rac Kapurun kinostudiyası, Marin Drayevin dəniz bulvarı, ölülərin vida məkanı – “sükut qüllələri”, heyvandarlığın inkişaf etdiyi Bombey şəhəri, müasir memarlığı ilə tanınan kurort şəhəri Banqala, qədim mədəniyyət ocağı, 1639-cu il Sent Corc qalası, Marina çimərliyinin, avtomobil zavodunun yerləşdiyi qədim Mədrəs şəhəri, hind şairi Rabindranat Taqorun doğulduğu, sənayenin inkişaf etdiyi Kəlküttə şəhəri, Hindistanın baş naziri Cəvahirləl Nehrunun vətəni, xalılar, parçalar, əl işləri ilə məşhur Kəşmir, Asiyanın Venetsiyası olan Sinaqar, VII-VIII əsrə aid qədim daş içərisində yaradılmış saray kahaları tarixi abidələri, heykəlləri, buddizm fiqurları ilə zəngin Ellora, Acanta şəhərləri Hindistan barəsində öz informativliyi ilə də maraq doğurur.Publisist bəzən ümumi mənzərələrdə ziddiyyətli görüntüləri də oxucuya çatdırır.Belə ki, Aqra şəhərində Cahan şahın XVII əsrdə sevimli xanımı Mümtaz mahalın şərəfinə tikdirdiyi “Tac mahal” incə naxışları, əsrarəngiz gözəlliyi ilə nə qədər heyranedicidirsə, görünməyən arxa səhnələri ilə bir o qədər publisistin nəzərində acınacaqlıdır: “Mən qeyri-ixtiyari surətdə düşündüm ki, krallar və padşahlar insan əməyinə heyifslənmirdilər, insan əməyini israfçılıqla sərf edirdilər.Onlar özlərinə tabe olan adamların əli ilə bu cür abidələr yaradarkən yalnız öz şöhrətlərini artırmaq məqsədi ilə xalqın qüvvə və vəsaitini sərf edirdilər.Yəqin ki, bu bina tikilən zaman milyonlarla adam acından ölürdü.Görürsünüz, bir tərəfdən sərvət, bir tərəfdə səfalət” (248, s.167).Publisistin maraq dairəsi, intellektualıq isə sahib olduğu ixtisasla birbaşa əlaqədardır.Həsən Seyidbəyli kino, Xasay Vəzirov jurnalist sahəsinin mütəxəssisi olduğundan onların oçerklərində aid olduqları sahə daha çox maraqlandırmışdı.“Azərbaycan” jurnalında çap olunan Mehdi Hüseynin “Unudulmaz görüş” oçerki 1956-cı il 23 dekabr tarixində bir qrup ziyalı adamlarla birgə Dehlidə keçirilən Asiya xalqlarının yazıçılarının konfransında iştirak etmək üçün Hindistanla bağlı təəssüratları ilə birbaşa bağlıdır.Müəllif əsərdə toxunduğu problem müstəmləkəçiliyin təsiri nəticəsində Hindistan ədəbi prosesində hökm sürən gerilik, ətalətdir.Ümumiyyətlə, sovet dövrü publisistlərinin əsas yaradıcılıq istiqamətlərindən biri Qərbin Şərqdəki imperialist maraqlarını ifşa etmək, müstəmləkə, əsarət altındakı Şərq xalqlarını Qərb imperializminə qarşı üsyana qaldırmaqdır.M.Hüseynin iştirak etdiyi konfransın məqsədi Asiyanın ənənələri və problemləri, yazıçı və azadlıq, yazıçı və onun sənəti, mədəni nailiyyətlərin mübadiləsidir.M.Hüseyn görkəmli hind şairi və nasiri Əli Sərdar Cəfri Amita Pritaminin Maykovskiyə qarşı sevgisini əks etdirir.Bir yazıçı eyni ölkəyə 1 dəfədən artıq səfər edirsə, məsələlərin baxış bucağı da sabit qalmır.Çünki ölkənin ədəbi-mədəni mühiti səyyahın ilkin nəzərində ümumi mənzərəsi ilə daha çox canlanır və təsvirçilik ön planda olur.Daha dərin problemlər yazıçının elementə ikinci kərə baxış bucağında dərinləşir və düşündürücü, analitik təhlil aparır, nəticə çıxarır.1967-ci il yanvar-fevral aylarında yazıçı Mirzə İbrahimov 3-cü dəfə şair Robert Rojdestvenski və tənqidçi-hindoloq Məryəm Salqaniklə birgə “Mütərəqqi yazıçılar” təşkilatının təşkil etdiyi konfransda iştirak etmək məqsədi ilə Hindistana səfər edirlər.Bu barədə gördüklərini “Hindistanda nələr gördüm” (96) adlı əsərində qələmə almışdır.M.İbrahimov Hindistana aparan səbəb daxili maraq duyğusu idi.C.Nehrunun ölümündən sonra yaranan siyasi vəziyyət M.İbrahimovu daha çox maraqlandırır.O, Krişan Çandr, Əli Sərdar Cəfri, Səccad Zahirlə hind şairləri ilə tanış olur: “Hər xalqın, hər dilin inkişafının qeydinə qalmaq, tarixi inkişafın ən həssas və ən incə məsələsi olan bir dövlət daxilində müxtəlif milli dillərin və milli mədəniyyətlərin ahəngdar inkişa67 fını təmin etmək kimi çətin məsələlər meydana çıxır” (96, s.M.İbrahimov ölkədə hökm sürən parçalanma problemindən, hindistanlıları tolerant və səbirli bir xalq kimi qələmə verir, müxtəlif millətlər, müxtəlif dini etiqadlar Krişan Candr, novellist Gülabdas Broker Amrit Yayın da narahatçılıq doğurmasını diqqətə çatdırır.əsr zərbycn ədəbiyyatının və mədəniyyətinin inkişafında idmətləri ln yzıçı, drmturq, ssnrist və rejissor Həsən Seyidbəylinin “15 gün Yaponiyada” oçerki (210) Azərbaycan – Yaponiya mədəni əlaqələri mövzusundadır.Kinematoqraf H.Seyidbəyli rus rejissoru Daniel Xrabrovitski ilə Yaponiyaya səfər edirlər.Səfərnamə müəllifin intellekti və məqsədindən asılı olduğundan Yaponiya kino sənəti əsərdə daha geniş yer almışdır.Əsərin sonuna kimi müəllif öz məqsədinə sadiq qalır.Tokio şəhərinin təmizliyi, qarşılıqlı münasibətdəki böyük hörmət hissi, avtomobil tıxacları, yapon qadınlarının məlahətli xarakteri, qonaqpərvərlik mədəniyyəti kimi müxtəlif ricətlərə müəllif əsərdə yol versə də, yazıçının əsas məqsədi daha çox diqqəti cəlb edir.Həsən Seyidbəylinin iştirak etdiyi müxtəlif mətbuat konfransları, kino xadimləri ilə söhbətindən aydın olur ki, Yaponiya kino sənəti, burjua kapitallarından daha çox asılıdır.Müəllifin Azərbaycan-Yaponiya kino sənəti ilə bağlı müxtəlif oxşar və fərqli müqayisələrdən belə qənaət hasil olur ki, Yaponiya kinosunun kəmiyyət baxımından yüksək göstəricisi onun keyfiyyəti ilə uzlaşmır.Bir ildə 20 ssenarinin yazıldığı, Kenedo Sindonun çəkdiyi “Ana” filminin kino salonlarının şirkətləri işıqlandırılmaması, kino sənətini sifarişlər üçün xidmət etməsi, mətbuat konfransına qəzetdə getməməsi, bəzən keyfiyyət baxımından sanballı filmlərlə qarşılaşması olmasa da, Yaponiyanın ən məşhur kinorejissoru Kurasavanın çəkdiyi tarixi mövzulu H.Seyidbəylinin bəyəndiyi “Hörümçək qalası” filmi diqqəti çəkir.Mədəni əlaqələrin zəif olması, reklamlardan pul qazanıldıqdan, reklam sənətkarlığının yüksək inkişafı, Kurasavanın filmlərindən “Behişt” və cəhənnəm” “Donuzların və zirehli” sənətə pul mənbəyi kimi baxılması müəllifi təəssüfləndirir.Əslində, təəssüf hissinin əsərdə əksi siyasi konyunkturanın təsiri idi.Çünki sosializmin mənafeyinə zidd olan kapitalist münasibətlərə qarşı müəllif öz antoqonist mövqeyini bildirməli idi.Müəllif Sovet və Yapon kino əlaqələrinin genişlənməsi üçün müəyyən addımlar atılmasına baxmayaraq bu əlaqələrin geniş şəkildə təşkil olunmasının tərəfdarıdır.Amma kino sənətində kəmiyyət inkişafına üstünlük verilməsi yapon xalqının sahib olduğu mədəniyyətinin aşağı olmadığına dəlalət eləmir.Mərhum akademik Bəkir Nəbiyevin “Yaponiyada gördüklərim” (174) adlı oçerkində beynəlxalq mədəni əlaqələr mövzusu Yaponiya ilə bağlıdır.B.Nəbiyev Ali Sovetinin deputatı Rafiq Xələfovun başçılıq etdiyi nümayəndə heyəti ilə Sovet Dostluğu cəmiyyətinin fəal üzvlərinin cəmləşdiyi Yaponiyanın Hokkayda şəhərində SSRİ günlərində iştirak etmək üçün Yaponiyaya səfər edirlər.Nizami Gəncəvi adına Ədəbiyyat Muzeyinin direktoru Bəkir Nəbiyev mədəni əlaqələri təşkil olunan sərginin fonunda daha çox qabardır.“Sərgi ünsiyyət yaradır” yarımbaşlığı ilə Azərbaycanın tarixi, sənayesi, kənd təsərrüfatı, səhiyyəsi ilə bağlı bölmələr, 2 milyon il əvvələ aid tarixi abidələrin, eksponatların B.Nəbiyevin Azərbaycan ədəbiyyatında Rəsul Rzanın, Nəbi Xəzrinin yaponca əsərləri Azərbaycan dilinə tərcümə olunmasını, Qəndab Quliyeva, Akif İslamzadənin ifa etdiyi Azərbaycan mahnı təranələri gecəyə xüsusi rəng qatır: “Müasir Azərbaycan ədəbiyyatının Yaponiya mövzusunda əsərləri barədə məlumata dinləyicilər iftixar duyğusu və səmimi təbəssümlə qulaq asır, arabir sözümü kəsib, müxtəsər məzmunu danışdığım əsərlərin müəllifləri barədə daha ətraflı məlumat verməyi xahiş edirdilər” (174, s.170).Müəllif Yaponiyanın mədəniyyəti ilə bağlı diqqətini Kioto şəhəri ilə bağlı verdiyi məlumatda cəmləyir.Müasirliklə tarixiliyin qəribə bir surətdə çulğalaşdığı, çin sayağı tikilmiş, ancaq qədim memarlıq üslubunu özündə saxlayan yaşayış evləri, sintoizm və buddizm dininə məxsus müxtəlif inam məbədləri, Hokkaydo adasının tarixi muzeyi maraq doğurucudur.Müəllif bir publisist kimi acınacaqlı vəziyyət doğuran ictimai-siyasi problemlərə də toxunmuşdur.Bu acınacaqlı cəhət şəhərin ümumi mənzərəsinin görünməyən zahiri gözəlliyinin zidd nöqtələridir.Milyonçularla müflislər, sənaye sahibləri ilə işsizlər, harınlarla aclar, zəngin malikanələrlə evsiz-eşiksizlər bu ziddiyyətin tərkib hissəsidir.1945-ci ildə gündoğan ölkənin – Yaponiyanın Xirosima və Naqasaki şəhərinə atılmış atom bombalarının kabusunun ağır fəsadlarının 40 il keçsə də, yaşaması müəllifi təəssüfləndirir.Müxtəlif etnik, ingilis imperializminin qoyub getdiyi riyakar qüvvələr, ölkədə hökm sürən gerilik, savadsızlıq, ölkənin ciddi sosial-siyasi problemlərindən idi.Bədii publisistikanın yenilikçi missiyası bu ətalətin aradan qaldıra biləcəyinə inanırdı.Azərbaycan və Rusiya ədəbi-mədəni əlaqələrinin tarixi çox qədimdir.Şimali Azərbaycanın zorla Rusiyaya ilhaq edilməsi bütövlükdə neqativ mahiyyət daşıyan işğalçı hadisə olsa da, bu kontekst Azərbaycan mədəniyyətinin və bu mədəniyyətin tərkib hissəsi olan Azərbaycan ədəbi fikrinin qərb mədəniyyəti – Avropa məkanı ilə yaxın münasibətlər qurmasına zəmin hazırlayır.“Tarixi faktlardan göründüyü kimi, XIX əsrin ilk illərindən başlayaraq, Azərbaycanda beynəlxalq mədəni əlaqələrin əvvəlki tarixi çağlardan fərqlənməsi, yəni şərqyönümlü deyil, daha çox Avropa, rus yönümlü səciyyə kəsb etməsi müşahidə olunur.Bu dövrdə Avropa və rus mədəniyyəti nümayəndələri tərəfindən Azərbaycan mədəniyyətindən iqtibas etmək, ondan bəhrələnmək halları müşahidə olunurdu.Bunu görən mütərəqqi düşüncəli ziyalılarımız mədəni əlaqələrin qurulmasına, ünsiyyətin yaradılmasına hər vəchlə cəhd göstərirdilər.Bu, xüsusilə, ədəbiyyatda özünü daha qabarıq şəkildə əks etdirirdi.Azərbaycanlı şair və yazıçıların, dramaturqların dünya ədəbiyyatının görkəmli simaları ilə yaradıcılıq əlaqələri, xarici və rus müəlliflərinin əsərlərinin Azərbaycan dilinə edilmiş tərcümələri, qabaqcıl mədəni təcrübənin iqtibası və s.hallar XIX əsrdə ədəbiyyat sahəsində beynəlxalq mədəni əlaqələrin əsas aspektlərini təşkil edirdi” (183).XIX əsrdən başlayaraq Azərbaycan və Rusiya ədəbi-mədəni əlaqələrinin inkişafında A.Bakıxanov, Kazım bəy Məhəmməd, H.Zərdabinin, M.Ş.Vazehin, M.F.Axundzadənin mühüm rolu olmuşdur.“Azərbaycan” jurnalının publisistikasında hər iki ölkə arasındakı ədəbi-mədəni əlaqələr həm rus müəlliflərinin, həm də azərbaycanlı müəlliflərin əsərlərində öz yerini almışdır.Osman Sarıvəllinin “Dostlar arasında yol qeydləri” (206), Süleyman Rüstəmin “Mayakovski haqqında xatirələr” (193), Əbülhəsənin “O illərin Sevastopolu” (54), Məhərrəm Qasımlının “Dəmirqapı Dərbənd” (117), Yuriy Libedinskinin “Şair ata yurdunda” (130), A.A.Bestujev-Marlinskinin “Quba yolu” (30), Aleksandr Fadeyevin “Dost məktubu” (73) və s.Azərbaycan və Rusiya ədəbi-mədəni əlaqələri mövzusundadır.Azərbaycanlı şair Osman Sarıvəllinin “Dostlar arasında yol qeydləri” (206) əsərində müəllif Azərbaycan ədəbiyyatı və mədəniyyətini Rusiyada tanıtdırmaq məqsədi ilə ongünlükdə iştirak edir, Moskva, Başqırdıstan, İrkutskidə olur, öhdəsinə götürdüyü missiyaları layiqincə yerinə yetirir.Rus tənqidçisi, şair, yazıçıları Valeri Druzin, Taurin, Y.Yelinseyev, S.Kuznetsova ilə İrkutskda, Ufada, Salavatda Mustay Kərim, Nəzər Nəcmi, Qaynan Əmiri ilə tanışlıq Rusiyada ədəbiyyatımızın maraqlı oxucularının çoxluğu müəllifi daha da sevindirir, iftixarlandırır.Süleyman Rüstəmin “Mayakovski haqqında xatirələr” (193) əsərində böyük rus yazıçısı, şairi, cəmiyyətin bütün təbəqələrinə aid əsərləri yazan Vladimir Mayakovskinin Azərbaycana gəlişi, onun xarici portreti, Azərbaycan şair və yazıçıları, fəhlələri ilə görüşündə öz səmimiyyəti, çıxışındakı alovlu nitqi ilə canlanır: “Salonda alqış sədaları çox uzun sürdü.Mayakovski şeiri ikinci dəfə oxudu” (193, s.20).Digər əsərdə – yazıçı Əbülhəsənin “O illərin Sevastopolu” (54) oçerkində müəllif Böyük Vətən müharibəsinin ən gərgin döyüşlərində iştirak etmiş, qələbənin sevinci ilə bağlı təəssüratların qələmə almışdır.Yusif Əzim71 zadənin və Əhməd Cəmilin cəbhədə vuruşan şairə göndərdikləri məktub sonralar “Ədəbiyyat və incəsənət” qəzetində çap olunmuş və olduqca maraq doğurucudur.Belə məktublar L.N.Tolstoyun Yasnaya Polyanadakı evini dağıdan, rus rəssamlarının əsərlərini oğurlayan, Puşkinin portretinə güllə atan, faşistlərə qarşı vuruşan Əbülhəsən kimi şairləri ruhlandırır: “Siz bu gün Böyük Vətən müharibəsi cəbhələrində Lev Tolstoyların, Puşkinin, Şevçenkoların, Adam Mitskeviçlərin mirasını qoruyur, onların sənətinə edilən hörmətsizliyin qisasını alırsınız.Siz bəşər mədəniyyətinin keşiyində durursunuz” (54, s.75).Professor Məhərrəm Qasımlının “Dəmirqapı Dərbənd” (117) oçerki sırf Dərbənd mövzusundadır.“Dərbənd folkloru” kitabını çap etdirmək məqsədi ilə 30 günlük folklor nümunələri toplamaq üçün Nizami adına Ədəbiyyat İnstitutunun əməkdaşları – Məhərrəm Qasımlı, Rza Xəlilov, Oruc Əliyev Dərbəndə ekspedisiyaya gedirlər.Professor M.Qasımlı əsərdə yeri gəldikdə Dərbəndin ictimai problemlərə də toxunmuşdu.Müəllif Dərbənd sözünün mənasını belə interpretasiya edir: “Çətin keçid, dar keçid olduğundan yör-yöndəminə baxıb bu yerə “Dar bənd” deyiblər.Yurdun adını təşbehləndirən “Dəmirqapı” deyimi də möhkəmlik keçilməzlik mənasını qabrtmaq qəsdiylə dilə gətirilib” (117, s.134).Aşıq yaradıcılığında Xəstə Qasımla Ləzgi Əhmədin deyişməsi, Aşıq Valehin, Abbas Tufarqanlının Dərbənd mövzusunda yazmış Dərbənd aşıqlarından Qaradağlı Xalid, Yersulu Əmin, Vəlikəndli Fətəli, Humeydli Əhməd, Aşıq Qonaqbəy, Aşıq Tahirbəy, Mirzə Səməndərin folklorunu müəllif yüksək qiymətləndirir.Professor M.Qasımlı Dərbənddə Azərbayan dilinin geniş tədris olunmaması, Fətəli xanla Tuti bikənin V yüzilliyə aid türbəsinin, VIII əsr Cümə məscidinin baxımsızlığından, Dərbəndli şərqşünas alim Mirzə Kazımbəyin, ədəbiyyatşünas Məmmədkazım Ələkbərlinin, xalq artisti Yusif Vəliyevin, “Dərbəndnamə”nin müəllifi Fazil Dərbəndinin adının heç bir yerdə əbədiləşdirməməsindən şikayətlənir.M.Qasımlının gözündə Dərbənd tarixi abidələrlə yanaşı, səfalı təbiəti ilə də zəngindir.Müxtəlif mifik əfsanələri özündə birləşdirən “Nənəvay dərəsi”, “Şıxheydər” dağı, “Qanlı dərə”si əsərdə maraq doğurur.Tək ictimai-siyasi problemlər deyil, eyni zamanda Azərbaycan ədəbiyyatı məsələləri də rus publisistlərini düşündürən problemlərdəndir.Rus yazıçısı İvan Tretyakovun “Sevimli mövzu” (237) məqaləsində publisistik not vətənpərvərlik hissindən qaynaqlanır.Uşaqlıqdan atasının hərbi xidmətdən gətirdiyi M.Frunze, K.Voroşiliov, S.Budyonnı kitabları yazıçının hərbi döyüşkənlik ruhunu formalaşdırmış, müharibədə vuruşub 22 yaşında əlil olan, ancaq bütün gücü ilə qələmi ilə mübarizə aparan, gəncləri döyüş ruhunda tərbiyə edən İ.Tretyakovun məqsədi təqdirəlayiqdir.Azərbaycan ədəbiyyatı nümayəndələrindən Səməd Vurğun həm şəxsiyyət, həm də istedadlı yazıçı kimi rus publisistləri tərəfindən böyük rəğbətlə qarşılanmışdı.Rus yazıçısı Yuriy Libedinskinin “Şair ata yurdunda” (130) xatirə oçerkində Azərbaycan və Rusiya ədəbi əlaqələri Səməd Vurğun – Puşkin, Səməd Vurğun - Yuriy Libedinski - Mehdi Hüseyn münasibətlərində özünü göstərir.Əsərdə marşrut 3 yazıçının birgə gəzdiyi Azərbaycanın Qazax, Gəncə, Daşkəsən, Ağdam, Ağdaş bölgələrindən keçir.S.Vurğunun Puşkin yaradıcılığına olan sevgisi, bütün bölgələrdə uşaqdan tutmuş böyüyə qədər, hər kəs tərəfindən S.Vurğunun rəğbətlə qarşılanması Y.Libedinskini daha da sevindirir.A.A.Bestujev-Marlinski “Quba yolu” oçerkində (30) 1830-cu ilin Qubasının mənzərəsini əks etdirir.Səfalı təbiəti olan Qubanın o dövrdə Dağıstanı idarə edən iqamətgah olduğunu qeyd edir.Müəllifin qubalıların mədəniyyəti barədə fikirləri olduqca maraqlıdır: “Bu ailə haqqında xatirə mənim qəlbimin işığı və yaraşığıdır.Qonaqpərəstlik, mehribanlıq, başqalarına qarşı mədəni olmaq, mülayimlik, uşaqlara qarşı qayğı, bir sözlə, ünsiyyət və məişətin bütün xüsusiyyətləri bu ailədə təcəssüm tapmışdır” (30, s.61).Səməd Vurğunun 70 illik yubileyinə həsr olunmuş “Azərbaycan” jurnalının 1976-cı il 9-cu sayında rus yazıçılarından – Aleksandr Fadeyev, Nikolay Tixonov, Rəsul Həmzətovun məqalə və məktubları böyük azərbaycanlı şairə həsr olunmuşdur.Aleksandr Fadeyevin həmin sayda çap olunan “Dost məktubu”nda (73) müəllif S.Vurğunla bağlı xatirəsini ön plana çəkən əsas element “Pravda” qəzetində oxuduğu Mingəçevir su elektrik stansiyasının işə salınması ilə bağlı informasiyadır.Çünki vaxtilə orada Tixonov olmuşdur.Bu retrospektiv zamanda tək Mingəçevirə deyil, Gürcüstana, Axundovun evinə, bu məkanlarla bağlı səhnələrə də qısa nəzər salır.S.Vurğuna qarşı sevgisi tək bir insana deyil, eyni zamanda yüksək istedad mövqeyinə görə idi.“Nə yaxşı ki, dünyada Səməd Vurğun var” başlıqlı məqaləsi A.Fadeyevin S.Vurğun haqqında böyük məhəbbətlə dediyi ifadədən iqtibas edilib.Sənədli filmin rejissoru Yalçın Əfəndiyev S.Vurğun haqqında çəkdiyi kinonun ekranlaşdırılması ilə bağlı məsələlərdən bəhs etmiş, onun haqqında geniş həcmli bədii filmin gələcəkdə çəkilməsinin vacib olduğunu diqqətə çatdırmışdır.Daha sonra Nikolay Tixonov, Rəsul Həmzətov, Konstantin Simonov və başqalarının S.Vurğun haqqında dəyərli fikirlərini bölüşmüşdür.N.Tixonov S.Vurğunu klassik şairlərdən geri qalmayan istedad sahibi, yubilyarın son şeirlərini ruscaya çevirən Konstantin Simonov isə onu vətəndaşlıq qeyrətinə malik insan kimi səciyyələndirir.A.M.Qorkinin 100 illik yubileyinin qeyd olunması münasibəti ilə “Azərbaycan” jurnalının 1968-ci il 6-cı sayında Mirzə İbrahimovun “Yeni dünyanın nəğməkarı”, Məmməd Arifin “Dünənin, bu günün və sabahın sənətkarı”, İvan Tretyakovun 60 illiyi münasibəti ilə İsmayıl Şıxlının “Mən əsgərəm” (1982, №10) məqalələri jurnalın Rusiya ədəbiyyatına qarşı böyük marağından qaynaqlanırdı.Adları çəkilən məqalələr Azərbaycan və Rusiya ədəbimədəni əlaqələrinin inkişafının tarixinin öyrənilməsi baxımından çox əhəmiyyətlidir.Gələcəkdə hər iki ölkə arasında əlaqələr barədə daha çox əsərlərin yazılmasına və üzərində geniş tədqiqatlar aparılmasına ehtiyac var.Sovet dövründə “Azərbaycan” jurnalında xarici publisistlərin müxtəlif mövzulara həsr olunan əsərləri yer almışdır.Bu mövzular mənsub olduqları ölkənin mövcud aktual problemlərindən başlayaraq Azərbaycana aid ictimai-siyasi məsələləri əhatə etdiyindən müasir dövr publisistika tədqiqatı üçün böyük önəm daşıyır.“Azərbaycan” jurnalında ana dilində çap olunan xarici müəlliflərin publisistik əsərlərini əhatə etdiyi mövzu dairəsinə görə 2 növ qruplaşdırıb tədqiqata cəlb etmək daha məqsədəuyğundur.Lev Vaysenberqin “Azərbaycan qəlbimdədir” (243), Zezva Medulaşvilinin “Nağıllarınıza, dastanlarnıza vurğunam...” (134), Aleksandr Qriçin “Otuz ildən sonra” (14) oçerki mövzu baxımından Azərbaycanla bağlıdır.Boris Baxtinin “Constaun fəlakəti” (32), B.Şubinin “Aleksandr Puşkinin xəstəlik tarixi və ya “Ələm kağızı” (230) sənədli oçerki, Boris Sporovun “Qarşılıqlı münasibət” (221), Yuri Şerbakın “Çernobıl” (224, 225) sənədli povesti isə beynəlxalq miqyaslı aktual problemlərdən qaynaqlanırdı.Lev Vaysenberqin “Azərbaycan qəlbimdədir” (243) xatirə-oçerkində əsas obraz müəllifin özüdür.Yurda-ocağa bağlılıq multikultural mühitin sosial-psixoloji cəhətdən üstün keyfiyyətlərindən biridir.Əslən Bakı yəhudilərindən olan L.Vaysenberq uşaqlıq, gənclik çağlarını Azərbaycanda keçirmiş, uzun illər Sankt-Peterburqda yaşamasına baxmayaraq Bakı gündəlik yaddaşında doğma xatirə kimi canlanır, bunu oxuculara böyük fərəh hissi ilə çatdırır: “Əlli ildir ki, mən Bakıdan köçmüşəm, lakin hər il müntəzəm olaraq güzarım düşən bu şəhər mənə nə qədər əziz, nə qədər doğmadır” (243, s.Müəllifin mənzilindəki bir çox fləşbək elementləri – Toğrul Nərimanbəyovun ona həsr elədiyi portret, “Kiçik bacı”, M.Hüseynin “Səhər”, M.İbrahimovun “Gələcək gün” romanları, Ağasəf Cəfərovun “Çiçəklənən bağça”, Tağı Tağıyevin “Abşeron mənzərəsi” rəsmləri Bakı haqqında olan xatirələrin yaddaşdan silinməsinə icazə vermir.Azərbaycan ədəbiyyatına yaxından bələd olan, S.Rüstəmin, M.Arazın, İ.İsmayılzadənin əsərlərini, xalq bayatılarımızı gürcü dilinə tərcümə edən, gürcü oxucu auditoriyası üçün tanıdan tərcüməçi, Gürcüstan Yazıçılar İttifaqının üzvü Zezva Medulaşvilinin “Nağıllarınıza, dastanlarınıza vurğunam..” oçerki (134) Azərbaycan ədəbiyyatına qarşı olan sevgi və sayğı hissindən qaynaqlanırdı.Onun Azərbaycan ədəbiyyatına olan məhəbbəti uşaqlıq xatirələrinin introspeksiyası ilə bağlıdır.Belə ki, nənə və babası tərəfindən aşılanan Azərbaycan sevgisi onu ədəbiyyatımıza qarşı məhəbbətinin qaynağı idi.Zezva gözəl tərcüməçi olduğu qədər gözəl estetik zövq sahibidir: “Azərbaycan nağıllarına, dastanlarına vurğunam.Biz kaxetlilər həmişə poeziyanı əziz tutmuşuq.Sizdə olduğu kimi, bizdə də hər bir el şənliyi sözsüz, şeirsiz keçmir.Bu mənada mən bir kaxetyalı kimi Azərbaycan folklorunu, poeziyasını özümü dərk edəndən sevmişəm” (134, s.150).1980-ci illərdə qalmaqda olan ictimai-siyasi problemlərdən biri də Azərbaycan dilinin işlənmə dairəsində yol verilən nöqsanlar idi.Ulu öndər Heydər Əliyevin 30 sentyabr 2002-ci il tarixində Azərbaycan Respublikasında Dövlət dili haqqında Qanun qəbul etməsi Azərbaycan dilinin statusunun yüksəldilməsində əhəmiyyətli rol oynadı.Lakin tarixin müəyyən dövrlərində hakim ideologiyanın tələbinə uyğun olaraq Azərbaycan dilinin işlənmə səviyyəsində passiv dönəmlər yaşamışdı.Məti Osmanoğlu tərəfindən ana dilimizə tərcümə olunan Aleksandr Qriçin “Otuz ildən sonra (Azərbaycan dilinin həyatımızdakı rolu barədə qeydlər)” (14) məqaləsində Bakıda böyüyüb boya-başa çatmış müəllif mövcudluğunun ayrılmaz bir nişanəsi hesab edən Azərbaycan dilinin inkişafında müstəsna rolu olan Mirzə İbrahimovun xidmətlərini dəyərləndirir.Müəllifin əsas ideyası SSRİ-nin bir çox ölkələrində dövlət dilinin proqramlaşdırılmış bir sistem halına düşdüyü bir dövrdə ana dilimizin Azərbaycanda dövlət dili səviyyəsində aparıcı rol oynamaması məsələsidir.M.İbrahimov Azərbaycan KP MK-nın 1959-cu il 16 iyun tarixli plenimunda öz vətəninin sakinlərinin doğma dilində yox, rus dilində rəsmi işgüzar işlərin aparılmasının əleyhinə çıxış etməsi kəskin etirazlara səbəb olur.“Yerli dili bilməmək, yerli dilə ayrı-ayrı yoldaşlar tərəfindən göstərilən etinasızlıq dövlət və partiya işinə zərər vurmuşdu.Buna qarşı çıxmaq lazım idi.Biz belə işlərə qarışmalı, ona qarşı çıxış eləməli idik, yoxsa beynəlmiləl tərbiyə haqqında dediklərimiz boş ibarələr və ritorikadır” (14, s.152).M.İbrahimov doğma xalqın ictimai həyatında ana dilinin saflığı, inkişafı, hər cür yabançı təsirlərdən qorunması uğrunda mübarizə aparmış, millətin monolit mənəvi birliyini yabançı ünsürlərdən qoruyub saxlaya bilmişdi.O, eyni zamanda, Azərbaycan dilçiliyinin öyrənilməsində dəyərli elmi əsərlər – “Azərbaycan dili” (1957), “Ana dili-hikmət xəzinəsi” (1991) kitablarının müəllifidir.Onun dil haqqında inadkar siyasəti rəhbər partiyaya yarınmağa çalışan dövlət məmurlarının kəskin tənqidinə məruz qalması, burjua millətçilik məqsədilə siyasi səhv buraxmaqda ittiham olunması zamanın konyunkturasından irəli gəlirdi.Həmin plenumun çıxış mətnlərini tədqiq edən professor Teymur Əhmədovun fikrincə “qərəzli, qeyri-obyektiv, təhqiramiz çıxışlarının məqsədi, rus hakim dairələri qarşısında özlərini sığortalamaq, Mirzə İbrahimovu mənən sındırmaq, ona dil məsələsində səhv etdiyini etiraf və tövbə etdirməkdir” (37, s.25).M.İbrahimovun bu siyasəti Azərbaycan dilinin dövlət dili səviyyəsində tanınması uğrunda edilən ilk cəhdlərdən biri idi.“Azərbaycan” jurnalının publisistikasında yer alan xarici müəlliflərin əsərlərinin mövzuları ailə və qlobal fəlakətlərə həsr olunmuşdur.1982-ci il “Novıy Mir” jurnalının 2-ci sayında gedən Boris Baxtinin “Constaun fəlakəti” sənədli povesti N.Səfərov tərəfindən tərcümə olunaraq “Azərbaycan” jurnalının 1983-cü il 4-cü sayında çap olunmuşdur.Boris Baxtin 1978-ci il 18 noyabr tarixində Qayane cəngəlliklərində 900-dən çox insanın ölümü ilə nəticələnən Ceyms Uorren Consun başçılığı ilə həyata keçmiş “Constaun fəlakəti” haqqında məlumat verir, fəlakətin törədilmə səbəbləri eksplikasiya (geniş izahetmə) şəklində aşkarlanır.Müasir dövr elmi üçün aktuallıq kəsb edən mültikulturalizmin araşdırılması baxımından bu siyasi publisistik əsərin xüsusi əhəmiyyəti var.Belə ki, multikultiralizmin əsasında dayanan tolerantlıq (dözümlülük) hissini dünyaya bəyan edən fırıldaqçı Cons “özünü xeyirxah, marksist fəlsəfəsinin nümayəndəsi kimi təqdim edib, 1953-cü ildə yaratdığı Xalq məbədinin dini sektorun ideyasında dayanan xoşbəxt, bərabərhüquqlu, demokratik gələcək vədi ilə insanları özünə cəlb edən, əslində, onları fəlakətə aparır.Consun ətrafına topladığı, inandırdığı insanlar kimsəsiz, cəmiyyətdə təqiblərə məruz qalan qocalar, yoxsullar, zəncilər idi.Onlar nicat, qurtuluş yolunu Consun təbliğ etdiyi ideologiyada görür və ona müti şəkildə inanırdılar.Ancaq həmin ideologiyanın üzvünə çevriləndə və müstəqil qərar qəbul etmək hüququndan məhrum olanda, öz günahlarından əzab çəkəndə geri qayıtmaq üçün gec olduğunu anlayırlar.Daha doğrusu, Consun “ölüm” hədə-qorxusu onları tabeedici qüvvənin təsiri altında qalmağa məcbur edirdi.Publisisti ən çox Constaun fəlakətinin baş vermə səbəbləri düşündürür.Bu sektanın başında duran Consun üzərində əsas diqqəti cəmləyir.Cons əvvəlcə irqlərin bərabərliyi ilə bağlı təbliği, öz missiyasını ləyaqətlə yerinə yetirməsi, ölü diriltmək, xəstə sağaltmaqla pul yığması, seçkilərdə həlledici rolu ilə böyük nüfuz qazanır.Mətbuatın ifşası nəticəsində gözdən uzaq Qayanedə heç bir kəslə əlaqəsi olmayan, insanların əməyini istismar edən Constaun cəmiyyəti yaradır.Bütün üzvləri özünə hədə-qorxu ilə tabe etdirir.Xalq məbədinin maliyyə işləri üzrə katibi Debora Bleyk hadisələrin iştirakçısı kimi qeyd edirdi: “Cons cənabları daim özünü sui-qəsd obyekti sayır, başqalarına da bunu təlqin edirdi.O, məbədin qara dərili üzvlərini həbs düşərgələri və ölümlə qorxudur, ağları mərkəzi Kəşfiyyat İdarəsi ilə hədələyib deyirdi ki, guya onlar həmin İdarənin gələcək qurbanları siyahısındadır, sektanı tərk etsələr, onları həbsə alıb öldürəcəklər” (32, s.162).Özünün nitqində xoşbəxt gələcəyin banisi, nifrət və kin hissindən uzaq nəcib insan kimi beynəlxalq aləmə tanıdan Consun əsl xarakteri Amerika konqresmeni Rayenin vəkilləri, Mark Leyn Çarlz Herri, müxbirlərlə birgə Constauna gəlişi səhnəsində açılır.Konqresmen buradakı insanlarla tanış olanda Consun mənfur əməllərini aşkarladığından aradan qaldırılır.Başda Cons olmaqla 927 nəfərin özünü intihar ilə öldürüməsi tarixdə mahiyyət etibari ilə ağlasığmaz faciə kimi yadda qalır: “Adamlar Consun ardınca o dünyaya bir çox səbəblər üzündən getdilər, kimi ona inandığından, kimi qorxusundan, kimi də müstəqil iradəsini, hətta yaşamaq instinktini itirdiyindən” (32, s.172).Son dövrlər Amerika mətbuatında hələ də Constaun fəlakətinin törədilmə səbəbi, Ceyms Consun şəxsiyyəti ilə bağlı araşdırmalar davam etməkdədir.Amerika tədqiqatçıları bu faktı belə təsdiq edirlər: “Costaun faciəsinin yaratdığı problemlərin müxtəlif xətləri heç də istisna deyil.ABŞ-da faciənin məzmunu ilə bağlı çoxlu qərarlar qəbul edildi, Qayana yazıçıları bu məsələni birbaşa məhkəmə ilə əlaqələndirmədilər.Baxmayaraq son qərarlar fəlakətlə bağlı saytlarda yer alsa da, cinayətkarlar spekulyativ şəxs kimi qalmaqdadır” (270, s.4).Son dövrlər dünyanın qlobal problemlərindən biri də müxtəlif adlarda fəaliyyət göstərən dini sektaların insanları yalançı vədlərlə tərkidünyalığa sürükləməsi, müxtəlif psixoloji təsir üsulları ilə mənfur məqsədlərinə alət etməsidir.Bu baxımdan B.Baxtinin “Constaun fəlakəti”ndə qoyulan problem müasir dövr üçün də aktualdır.Tək dünyamiqyaslı ictimai-siyasi problemlər deyil, eyni zamanda xarici ölkə ədəbiyyatı məsələləri də “Azərbaycan” jurnalı publisistikasını düşündürən problemlərdəndir.B.Şubinin “Aleksandr Puşkinin xəstəlik tarixi və ya “Ələm kağızı” (230) məqaləsində müəllifi əsas düşündürən element rus şeirinin günəşi hesab olunan A.S.Puşkinin Danteslə dueldə ağır yaralanması nəticəsində onun xəstəliyinə ölüm diaqnozu qoyan V.B.Şoltsanın “Ələm kağızı”dır.Müəllifin əsas məqsədi Puşkinin ölümü ilə bağlı müxtəlif şayiələrə aydınlıq gətirib doğru qənaət hasil etməkdir.Şubin bacardıqca fərziyyədən çox fakta istinad etmişdir.A.S.Puşkinin yazılarına görə yaşadığı dövrdə yüksək səlahiyyət sahibləri tərəfindən həmişə təqib olunurdu.Puşkinin öldürülməsi səbəbini publisist belə aydınlaşdırır: “Puşkin tətiyi heç vaxt birinci çəkməzdi.Dantes onun elə bu alicənablığından istifadə etmiş və səddə bir addım qalmış atəş açmışdır” (230, s.165).Müəllif dueldən sonra 46 saatlıq olumla ölüm arasında çarpışan Puşkinin ölümü ilə bağlı müxtəlif skeptisizimlərə (şübhələrə) aydınlıq gətirən zaman o dövrün tibb elminin yüksək səviyyədə inkişaf etməməsi ilə də bağlayır.Onun ölümü ilə bağlı tanınmış ədəbiyyatşünas alim Arif Hacıyev yazırdı: “1837-ci ilin yanvarında bu “yaramazlar yığnağı” öz alçaq əməlini həyata keçirdi.Namus əsiri olan şair dueldə ölümcül yaralandı” (187, s.8).Boris Sporovun “Qarşılıqlı münasibət” (221) publisistik məqaləsində publisist Rusiyada ailə nikahlarının pozulması səbəblərini araşdırır.Onun sağlam ailə modeli haqqında qənaətlərinin ana xəttində Dostoyevskinin “ailə yalnız dözümlü məhəbbətin hesabına yaranır” ifadəsi dayanır.Müstəqil, yalnız qarşılıqlı məhəbbətə istinadən evlənən gənclərin ailələrindəki diliuzunluluq xarakteri, qarşılıqlı inamsızlıq, qadının ailədə sərbəstlik iddiası, qadınların aktiv sosial mühitdən ayrılmamaq məqsədi, digər tərəfdən maliyyə problemi ilə bağlı övlad dünyaya gətirməkdən qadının imtina etməsi, həyatı tam anlamı ilə dərk etməyən gənclərin erkən yaşda bağladıqları uğursuz nikahları, kişilərin alkoqolizmə qarşı güclü meyilliliyi və s.kimi səbəblər ailədə mənəvi dözümsüzlüyə, ailənin dağılmasına gətirib çıxaran amillər kimi verilmişdir.Publisist uzaqgörənliyi də məqalədə özünü göstərir “Lakin onsuz da yaxın görünür ki, ərlə arvad ayrılarkən ilk növbədə uşağın qəlbi yaralanır.Bu onların psixikasına necə təsir göstərəcək – heç kim bilmir.Halbuki uşaqlar sabahkı ər və arvadlar, ata və analardır.Bəs, onların ailəsi necə olacaq?Bax, elə uşaqlıqdan-ata və anaları boşanarkən onların gələcək ailələri dağılmırmı?” (221, s.130).Digər beynəlxalq miqyaslı mövzuya həsr olunan əsər ilk dəfə “Yunost” jurnalının 1987-ci il 6-7-ci saylarında çap olunan, İqbal Tahirov tərəfindən dilimizə tərcümə olunaraq “Azərbaycan” jurnalında 1988-ci il 11 və 12-ci saylarında gedən Yuri Şerbakın “Çernobıl” (224; 225) sənədli povestidir.Əsər bəşəriyyətin dəhşətli faciələrindən olan 1986-cı il 26 aprel tarixində Ukraynanın paytaxtı Kiyev şəhəri yaxınlığında yerləşən Çer80 nobıl Atom Elektrik Stansiyasında güclü nüvə partlayışının faciəsinin birinci ildönümünə həsr olunmuşdur.Yuri Şerbakın povestdə hadisə iştirakçılarına, yəni respondentlərə – müxtəlif yaş təbəqələrinə məxsus leytenant, yanğınsöndürən, təcili tibbi yardım həkimi, hadisəni yaşayan sakinlər, konkret mətbu orqanlara istinad etməsi əsərin sənədlilik keyfiyyətini daha da artırmışdı.Mətbuatın həmin dövrdə hadisələri təhrif etməsi, xalqın ictimai-siyasi problemlərindən uzaq olan informasiyaların yayılması publisisti daha çox təəssüfləndirir: Çünki “70 il müddətində SSRİ-də və digər kommunist ölkələrində fəaliyyət göstərən mətbuat partiyalılıq prinsipini əsas götürmüş, insanın azad iradəsinin ifadəsinə imkan yaratmamış, yalnız bir qüvvənin-hakimiyyətin iradəsinə xidmət etmişdir” (149, s.30).Məlum olur ki, faciənin törədilməsinə səbəb işçilərin məsuliyyətsizliyini və xalturaçılığı, məsul şəxslərin təhlükəsizliyə hazır olmaması və nəhayət, mətbuatın bu təhlükəni xalqdan gizlətməsi kimi amillərdə görürdü.Çernobıl AES-in romantik tərzdə tərənnüm edən şair İvan Draçla illər sonra AES-in zərərçəkənlərini sağaltmağa çalışan oğlu, həkim Maksim, Çernobıl qəzasının fəlakəti ilə yaşayan hüznlü, bədbin yerli vətəndaşlarla daxili dözümlülüyünü qoruyub saxlayan nikbin ukraynalılar, qəzadan sonra şəhəri tərk etməyə can atan gənclərlə şəhərdən getməyi arzu etməyən yaşlı nəslin nümayəndələri, ölkəni bürüyən təhlükəli həqiqəti xalqa çatdırmaq əvəzinə yalan arxayınçılıq hissi aşılamağa çalışan mətbu informasiya orqanları, M.S.Qorbaçovun xalqa kömək göstərdiyinə görə minnətdarlıq duyduğu, əslində isə hadisəyə qarşı tamaşaçı vəzifəsini sona qədər yerinə yetirən amerikalı doktor A.Xammer və məzmunsuz çıxışlar edən doktor R.Geylin xarakteri əsərin süjetini ziddiyyətləri – təzadları ilə daha da dərinləşdirir.Texnikasız bir həyatın atom əsrində mümkünsüz olduğunu dərk edən publisist dəhşətli faciələrin törənməməsi üçün çıxış yolu axtarmağa çalışır.Çernobıl qəzası dünyada nüvə ehtiyatından enerji mənbəyi kimi istifadə edən superdövlətləri, əslində, gözləniləcək təhlükədən qorunmaq üçün bir görk dərsi idi.Bu baxımdan Yuri Şerbakın “Çernobıl” povesti müasir dövr dünya ədəbiyyatı üçün aktual bir mövzu olaraq qalmaqdadır.Ümumiyyətlə, beynəlxalq ədəbi-mədəni əlaqələr publisistlər tərəfindən həmişə diqqət mərkəzində olmuşdur.“Azərbaycan” jurnalı publisistikasında Avropa mövzusunda olan oçerklərdə Avropa sentrizmə meyililik hiss olunmur.Əksinə dövrün ictimai ziddiyyətləri bu əsərlərdə yer verilməməsi publisistikanın mühakimə gücünü aşağı salır.Böyük təqdiredici fikirlərlə zəngin olan Rusiya – Azərbaycan ədəbi-mədəni əlaqələrində dövrün ideoloji təsir qüvvəsi özünü daha çox göstərirdi.Hindistan, Yaponiya mövzusunda yazılmış publisistikada isə konflikt publisistin antaqonist dünyagörüşündən qaynaqlanır.Xarici publisistlərin yazılarında ictimai problemlərə qarşı münasibətdə fikir konflikti daha güclüdür.II FƏSİL MÜSTƏQİLLİK DÖVRÜ “AZƏRBAYCAN”INDA PUBLİSİSTİKA: PROBLEMLƏR, PERSPEKTİVLƏR (1991-2010) M üstəqillik dövrü publisistikası öz məzmun və forma yeniliyi ilə Azərbaycan mətbuatında düşüncə modelinin, baxış bucağının dəyişməsinə əsaslı təsir göstərə bildi və mövcud problem yeni yanaşma tərzinin, təhlil metodlarının meydana gəlməsini şərtləndirdi.Təqlidçilik, marksist, leninçi təhlil və təsvir prinsipləri arxa plana keçdi, dünyəvilik, obyektivlik və irs-varislik prinsiplərinə əsaslanan Azərbaycan publisistikası milli yaddaş, çağdaşlıq, müasirlik keyfiyyətləri ilə diqqəti cəlb edirdi.Müstəqillik dövrü publisistikası tarixinin əvvəli milli istiqlalımızın bərpa dövrü ilə sıx bağlı olsa da, onun bariz əlamətləri 1980-ci illərin sonlarından təzahür etməyə başlamışdır.1990-cı illər publisistikasının əsas tədqiq, təbliğ və təhlil obyekti müstəqillik ideyası, mənfur qonşuların əsassız ərazi iddiaları, qaçqınlıq, didərginlik, yurd həsrəti və digər problemlər idi.Müstəqillik dövrü bədii publisistikasında sənət və sənətkar taleyi, milli-etnoqrafik mədəni zənginlik, humanizm və mənəvi-əxlaqi dəyərlərimizin nəhayətsizliyindən doğan milli qürur hissinin təsvirinə geniş yer verilmişdir.Müstəqillik dövründə publisistikanın ictimai-mədəni mühitə və sosial-siyasi həyata fəal müdaxilə etməsi oxucuda bu janra marağı artırdı.Bu dövrün publisistikasını araşdıran filologiya üzrə fəlsəfə doktoru Aygün Əzimovanın fikrincə, 1990-cı illərdən sonra Azərbaycanda yaranan jurnal publisistikasında üslub zənginliyi, sistemli təhqiqat və elmi-nəzəri araşdırma meyili, azad cəmiyyət və intellektual şəxsiyyət ideyası, dünyaya inteqrasiya və qloballaşma siyasəti və s.bu qəbildən olan problemlər yeni dövr publisistikasının xarakterini müəyyənləşdirən amillərdən oldu.Araşdırmaçı Bəxtiyar Məmmədov müstəqillik dövrü publisistikasının milli mənafelərə xidmət edən məqsədini belə izah edir: “XX əsrin II yarısı Azərbaycan bədii publisistikasının sağlam, milli mənafelərə xidmət edən qanadı iki məqsəd güdürdü: bir tərəfdən mənəviyyat məsələlərini qaldırmaqla milli şüuru gücləndirmək və etnik-milli özünəməxsusluqları milli varlığın əsası kimi qorumaq, digər tərəfdən də əhalidə siyasi fəallıq və yetkinlik yaratmaq, məqsədli şəkildə unutdurulmağa çalışan məsələlərlə – müstəqil, azad yaşamaq iqtidarında olmadığımızın təbliği ilə barışmamaq tarixi haqqımız olan suverenliyimiz haqqında, bütöv Azərbaycan haqqında düşünmək vərdişi yaratmaq” (154, s.Müstəqillik dövrü “Azərbaycan” jurnalı publisistikası onun janrını xarakterizə edən fikirlərlə razılaşır.Ancaq jurnalın publisistika janrı sovet dövründən fərqli olaraq bu dövrdə mövzu problematikası, janr tipologiyası baxımından böyük dəyişikliklər yaşadı.Belə ki, müstəqillik illərinin söz və mətbuat azadlığı publisistikada milli mənlik şüurunun güclənməsi, milli yaddaşın dirçəldilməsinə milli istiqlal mübarizəsinin qol-qanad açmasına geniş imkanlar qazandırdı.Müstəqillik dövründə kəmiyyətcə az da olsa, Azərbaycanın müxtəlif regionlarına həsr olunmuş publisistik əsərlərə də rast gəlinir.Ancaq bu əsərlərdə – Sabir Rüstəmxanlının “Babadağ” (195), Musa Mərcanlının “Həzrət babadan Allaha” (157), Sara Oğuzun “Ulu Naxçıvan” (180) ayrı-ayrı regionlarda sovet dövrünün publisistikasındakı kimi mövcud quruculuq işləri deyil, daha çox tarixə meyi llilik müşahidə olunur.Yüksək sənətkarlıq xüsusiyyətləri ilə seçilən Sara Nəzirovanın “Ulu Naxçıvan” (180) əsərində Naxçıvanın qədim tarixi müxtəlif abidələrə istinad edilərək incələnir, bu şəhərin 4000 illik yaşı olduğu sübuta yetirilir.Bundan əlavə toponimlərin etnik mənşəyi, onlarla əlaqəli əfsanələr də publisistin diqqətindədir.Gəmiqaya abidəsi, Əshabül-Kəhf mağarası, Əlincə qalası, XII əsrə aid Möminə Xatun türbəsi, Qarabağlar kəndindəki XIV əsrə aid olan məqbərənin kaşı bəzəkləri, Culfada XII əsrə aid olan Gülüstan türbəsi, Təbriz miniatür məktəbi ənənəsini yaşadan Naxçıvan naqqaşları, Nehrəm kəndindəki duz yatağı, teatr oyunları, Naxçıvan kəlməsinin mənşəyi haqqında məlumat diqqəti cəlb edir.Planetin bütün irili-xırdalı dövlət və millətləri könüllü və ya könülsüz, ixtiyari və ya qeyri-ixtiyari son nəticədə böyük qloballaşmaya aparıb çıxaran nəhəng inteqrasiya magistralına qoşulmaqdadır.Amsterdam Universitetinin professoru, dünyada kütləvi informasiya nəzəriyyəçisi kimi tanınan Denis McQuailin fikrincə, “standartlara cavab verən qlobal media mənzərəsi qlobal media fenomenin bir hissəsi, mənbəyi geniş cəmiyyətin qloballaşan meyilləri və kompüter texnologiyalarının yaratdığı “Dünya sistemi” üzərində inkişaf edir” (269, s.Qloballaşmanın doğurduğu təhlükədən qorunmaq üçün ən optimal variant hər bir publisistin ilk öncə öz “mən”ini dərk edərək problemdən çıxış yolunu tapa bilməkdir.“Azərbaycan” jurnalında qlobal problemlərə aid publisistik əsərlərə iqtisad elmləri doktoru, professor Qüdrət Əbdülsəlimzadənin “İqtisadi-sosial inkişafda Dövlət və özəl bölmələrinin rolu” (51), “Qloballaşma: İşıqlı ümidlər və ziddiyyətli meyillər” (52), “Müstəqillik mərhələsinin uğurları.Problemlər və perspektivləri” (53) və s.Onun “İqtisadi və sosial inkişafda dövlət və özəl bölmələrinin rolu” (51) elmi-publisistik məqaləsində özəl sektorun inkişafının perspektivləri barədə məlumat versə də, tərəqqisinə mane olan amillər, mövcud problemlər ətraflı açıqlanmır.Q.Əbdülsəlimzadənin “Qloballaşma: İşıqlı ümidlər və ziddiyyətli meyillər” (52) publisistik məqaləsində qlobalizm ümumbəşəri anlayış kimi nəzəri baxımından araşdırılır, onun mahiyyəti öyrənilir.Ancaq məqalədə qloballaşan Azərbaycanla bağlı heç bir informasiya yoxdur.Q.Əbdülsəlimzadənin “Müstəqillik mərhələsinin uğurları.Problemlər və perspektivləri” (53) publisistik məqaləsində Azərbaycan iqtisadiyyatının müstəqillik illərində qazandığı uğurlarından, ölkə iqtisadiyyatının perspektivlərindən bəhs olunmuş, ümumi nəzər yetirilmişdir.Müəllifin dünyada baş verən qlobal təhlükənin Azərbaycan iqtisadiyyatına gələcək təsiri, bundan çıxış yolları haqqında informasiya verməməsi məqalənin müasir publisistika üçün aktuallığını azaldır.Q.Əbdülsəlimzadə 20 Yanvar şəhidlərinin İctimai Dəfn komissiyasının sədri vəzifəsində çalışmışdı.Q.Əbdülsəlimzadənin müxtəlif qəzetlərdə, hətta kitab halında (20 yaşlı 20 Yanvar, Bakı, Şirvannəşr, 2010) 20 Yanvara həsr olunmuş əsərləri çap olunmuşdur.Çox təəssüflər olsun ki, “Azərbaycan” jurnalı publisistikasında onun həmin faciəyə həsr olunmuş əsərləri dərc olunmamışdır.Müstəqillik dövrü publisistikasında digər düşündürən aktual məsələ multikulturalizmdir.Humanist və demokratik nəzəriyyə, yaxud ideologiya olaraq multikulturalizm tolerantlığın təcəssümüdür ki, onsuz humanizm, yüksək fərdi və beynəlxalq münasibətlər mədəniyyəti, insanlar arasında qarşılıqlı anlaşma, zənginləşmə, dostluq və əməkdaşlıq olmadan mümkün deyil.Akademik İsa Həbibbəylinin müstəqillik dövrü Azərbaycan ədəbiyyatındakı qloballaşma meyilləri haqqında konseptual fikirləri təqdirəlayiqdir: “XX əsrin son çərəyindən başlanan, XXI yüzildə də davam edən qloballaşma prosesləri milli həyatı və milli ədəbiyyatı bir daha silkələdi, “modern dünyanın aşınması” proseslərinə cəlb etdi” (171, s.13).Multikulturalizm modern cəmiyyətdə assimilyasiyanı inkar edərək onu inteqrasiyaya doğru aparır.İnkişaf etməkdə olan ölkəmizdə çoxlu etnik və dini icmalar arasında milli, irqi zəmində heç bir vaxt azərbaycanlılar tərəfindən ayrıseçkilik olmamışdır.Çünki ölkədə tarixən formalaşmış tolerantlıq Azərbaycan cəmiyyətini səciyyələndirən ənənəyə çevrilib.Multikulturalizm siyasəti Azərbaycan Respublikasının Prezidenti İlham Əliyev tərəfindən hal-hazırda uğurla inkişaf etdirilir.“Azərbaycan” jurnalı publisistikasının multikulturalizmlə bağlı əsərlərdən olan Asif Eyyublu və Südabə Ağabalıyevanın “Bu elin adı nədi, dostu nə, yadı nədi?” (49) məqaləsində Qubada məskunlaşmış 4500 dağ yəhudilərinin tarixi, etnik mənşəyi, mədəniyyəti haqqındadır.Vaxtilə, Nadir şahın dövründə yəhudilərin Türkiyənin Ərzurum vilayətindən, İranın Gilan, Herat, Təbriz, Mamoğan vilayətindən Qubaya gəlməsi, Fətəli xanın dövründə Qırmızı qəsəbəyə köçürülməsi onların etnik mənşəyi haqqında fakt kimi əsərdə diqqəti çəkir.Əsərdə yəhudilərin qoruyub saxladığı, təqdirəlayiq kultural dəyərləri – Allah-Təalanın Musa Peyğəmbər vasitəsilə göndərdiyi 10 qanuna tabe olmaq, ata-anaya hörmət, şənbə günü sakrallığı, boş yerə and içməmək, halallıq, Roş-ha-Şana, Sukkot, Peysax, Şavüot, Xanuka, Purim, Tişa be-av kimi yəhudi bayramları, ticarət və sənətkarlığın geniş yayıldığı Qırmızı Qəsəbə, 1894-cü ildə inşa edilmiş, qubalılarla yəhudilər arasında mənəvi körpü rolunu oynayan Tağlı körpü haqqında məlumatlar maraq doğurur.Əslində əsərdə azərbaycanlılarla yəhudilərin multikultural münasibətləri, tolerantlığın tarixini daha qədim zamanlara, hələ Fətəli xan dövrünə bağlayır: “6 gün ərzində yəhudilər qozluq sahədən köçüb yeni ərazidə məskunlaşırlar.Duz-çörəklə Fətəli Xanın qarşısına çıxdıqları yerdə bu gün yəhudilərin sinaqoqu durur.Yeri gəlmişkən, sinaqoq binasındakı 6 guşəli emblem, həmin o 6 günün rəmzidir və hər gümbəz bir günü xatırladır.Beləliklə, Qubada yaşayan dağ yəhudiləri burada məskunlaşdıqları üçün Hüseynəli xan və Fətəli xana minnətdardırlar..” (49, s.152).Tarixən tolerant ölkə olan Azərbaycanda müsəlmanlarla yanaşı, katoliklər, provoslavlar, yəhudilər və digər dinlərə etiqad edən insanlar da yaşayırlar.Südabə Ağabalıyeva və Asif Eyyublunun “Bu elin adı nədi, dostu nə, yadı nədi?” məqaləsində Quba yəhudisi Yevda Abramovun 1990-cı illər hadisələrindəki yaralılara qan verən donorlara ərzaq yardımı etməsi, qayğıkeşliyi, digər yəhudilərin cəbhəyə yardım etməsi, Azərbaycanla bağlı həqiqətlərin dünya ictimaiyyətinə çatdırılmasında yəhudilərin göstərdikləri həmrəylik xalqımızın qədim ənənlərdən gələn tolerantlıq dəyərlərinin uğurlu nəticəsidir.Üzərindən uzun illər keçsə də, Böyük Vətən müharibəsinə həsr olunmuş publisistik əsərlər “Azərbaycan” jurnalı səhifələrində hələ qalmaqdadır.İqtisad elmləri doktoru, professor, Əməkdar elm xadimi Əbülfəz Bərəkətin “Anamın gəlinlik paltarı” (31) oçerki müharibədən əziyyət çəkən, məhrumiyyətlə qarşılaşan insanlar müəllifin öz başına gələn əhvalat fonunda canlanır.Ə.Bərəkət ailənin çörəyə olan ehtiyacını qarşılamaq üçün anasının gəlinlik paltarını satmaq məcburiyyətində qalır, ancaq alicənab insanların sayəsində anasının xoşbəxtlik nişanəsini qoruyub saxlaya bilir.Müəllifin retrospeksiyası sayəsində müharibə illərinin Ordubad mənzərəsinin təsviri, nostalgiya, gündəlik məişət təəssüratları, hissləri daha çox öndədir.Ancaq müəllif əsərdə müharibənin gətirdiyi yoxsulluğun səbəblərini aydınlaşdırmır, sadəcə ümumi lövhələrə, təsnifatçılığa üstünlük vermişdir.Müasir incəsənətin problemləri Ziyatxan Əliyevin “İtə atılmayan sənət incilərimiz” (67) elmi publisistik məqaləsi Mir Cəlalın “Bir gəncin manifesti” romanında Sonanın “İtə ataram, yada satmaram” ifadəsi ilə yaxından səsləşir.Belə ki, Z.Əliyevi maddi mədəniyyət abidələrimizlə bağlı iki problem – unudulmaq və özününküləşdirmək daha çox düşündürür.Əslində müasir dövr incəsənət elmi üçün aktuallıq kəsb edən maddi mədəniyyət abidələrimizin – Londonun “Viktoriya və Albert” muzeyində qorunan “Şeyx Səfi” xalçası (XVI əsr), Sankt-Peterburqun Ermitajında qorunan bürünc lülək (XIII əsr), Fransanın Luvr muzeyində Osman Süleyman oğlu Naxçıvaninin bürünc dolçası (1190), Münhen şəhərinin muzeyindəki Qarabağ Çələbi xalçası (XIX əsr), Şamaxıda hazırlanmış Şirvan xalçası (XIX əsr), xarici muzeylərin mənimsəməsi, milli kodları özündə əks etdirən xalçaların xarici ölkələrdə satışa çıxarılması publisisti qəzəbləndirir.Müstəqillik dövrü publisistikasında etnik-milli mövcudluğun amili kimi dini dəyərlərin, dilin varlığı və saflığı uğrunda mübarizə qürur doğurmaqla millətin özünün özünə hörməti, nümunəvi şəxsiyyətlərin ömür yollarının təbliği daha çox aktuallıq kəsb elədi.Müstəqillik dövrü publisistikasında konflikt gerçəkliyi Sovet rejimində olduğu kimi təhrif etmirdi, əksinə gerçəkliyi axtarıb ortaya qoymaqda publisistə yol göstərirdi.Bu cür konflikt publisistikanın əsas ideyasında milli ruhu gücləndirərək milli azadlıq hərəkatına zəmin yaratdı.Bədii publisistikada Qarabağ problemi “Azərbaycan” jurnalı publisistikasında Qarabağ problemi 1980-ci illərdə, gərgin münaqişələr və həssas tarixi zamanda ictimai-siyasi gündəmə daxil oldu.Mətbuatın Qarabağ uğrunda mübarizədə iştirakı əslində, müstəqillik uğrunda mübarizə tarixi ilə üst-üstə düşür.AMEA-nın müxbir üzvü Yaşar Qarayevin sözləri ilə qeyd etsək, “erməni-azərbaycan qarşıdurmasında toplardan, raketlərdən əvvəl iki mənəvi potensial – ağıllar, intellektlər üz-üzə durdular” (109, s.“Azərbaycan” jurnalı publisistikasında Qarabağ mövzusu milli təfəkkürdə milli ərazi bütövlüyümüzün və azadlığımızın mübarizə kontekstində dərk edilir, problemin müxtəlif aspektlərdən inikası publisistikada yeni yaradıcılıq istiqamətlərinin formalaşmasına təkan verdi.Bu dövrdə publisistlər milli mənəvi dəyərlərə münasibətdə tarixin ibrətamiz dərslərindən doğru-düzgün nəticə çıxarmaq və gələcək nəsilləri doğru istiqamətə yönəltmək uğrunda mübarizə aparmışlar.Qarabağ mövzusunda real fakt və hadisələrə söykənən publisistik materialların tarixi gerçəkliklə əlaqəli surətdə öyrənilib araşdırılması süni şəkildə erməni ekstremistlərinin uydurduqları Dağlıq Qarabağ probleminin meydana çıxmasının, siyasi-ideoloji kök və səbəblərini üzə çıxarmaqda, böhtan dolu erməniyönlü mətbu yazılara faktik cavab kimi mühüm əhəmiyyət kəsb edir.Çünki, son dövrlərdə Qarabağla bağlı yalan, böhtan dolu yazılar təkzib olunub dünya ictimai fikrini doğru istiqamətə yönəldilməsinə ehtiyac var.1988-ci ildən başlayaraq ermənilərin Dağlıq Qarabağ iddiaları, yaranan gərgin siyasi vəziyyətin təsiri nəticəsində ictimai rəyə operativ və sürətli münasibət bildirən publisistika öz çəkisini ədəbi prosesdə ön xəttə keçirdi.Çünki Qarabağ mövzulu publisistikanın araşdırmaçısı, filologiya üzrə elmlər doktoru Elçin Mehrəliyevin fikrincə “Qarabağ hadisələrinə müraciətdə əsas fəal janr öncə publisistika olmuşdur – baş verənləri təhlil, gözlənilən təhlükəni proqnozlaşdırma və qarşısını alma yollarını axtarış onun əsas xüsusiyyətlərini təşkil edir” (137, s.Bu dövrdə dünənin məkrli gizlin89 ləri ilə yanaşı sabahın gözlənilməz təhlükələrindən xəbərdar etmək publisistlərin məqsədlərindən birinə çevrildi.Fəal mətbu orqanlarımızdan olan “Azərbaycan” jurnalının müxtəlif saylarında çap olunan Bəylər Məmmədovun “Şuşanın dünəni, bu günü və sabahı...” (155), Hamlet Qocanın “Suyu kimlər bulandırır?” (124), Cahid Kərimovun “Şeytan əlinin sığalı” (104), Nizami Məhərrəmovun (Kazım bəy) “Tehran 47: “Daşnaksütyun” və Azərbaycan taleyi” (140), Səbahəddin Eloğlunun “Şəhidlərin fəryadı” (48), Nəriman Həsənlinin “Tayqulaq “xalq qəhrəmanı” və ya quldur Andronik...” (86), Vahid Məhərrəmovun “Tapqaraqoyunlu alınmaz bir qalaya bənzəyirdi..” (144), “Vəhşiliyin sonu varmı?” (145), “Əsirliyin dəhşətli günləri” (143), “Döyüşçü qızın cəbhə gündəliyi” (142), Nurəddin Qənbərin “Gözün aydın Bakı, Xocalı Bakıya gəlir” (123), Yalçın Abbasovun “Müharibənin hər üzü” (4), Seyfəddin Altaylının “Qarabağ – Qərbi Azərbaycan və erməni iddiaları” (16) və s.yüksək vətəndaşlıq qayəsi ilə qələmə alınan publisistik əsərlərdə vətən və insan problemləri ön plana çəkilir.Qarabağ mövzusunda yazılmış bu əsərlərdə əsas problemi ermənilərin torpaq iddialarının tarixi kökü və erməni genosidinin ifşası, müharibə və onun dəhşətli faciələri fonunda hüznlü, dərin kədərli psixologizm, müharibənin məğlub olma səbəblərini araşdırmaq təşkil edir.Publisistlər qələmə aldıqları əsərin bədii keyfiyyətlərini təmin etməklə yanaşı, ictimai təsir qüvvəsini də artırır və həmin əsərlərdə publisistik mühakimə strukturunda tarixi faktoqrafiyaya meyillilik güclüdür.Qarabağ mövzusunun əsasını tarixi zaman baxımından erməni işğalçılarının torpaq iddialarının baş qaldırdığı dövrə təsadüf etdiyindən mövzunun əsas leytmotivi Qarabağ müharibəsi təşkil edir.Qarabağ müharibəsi mövzusunda yazılmış publisistik əsərlərdə genosid siyasəti daşnakların ağır mənəvi zərbəsi, müharibə psixologizmi əsas elementdir.Publisistlərin erməni işğallarının tarixi kökünü tapmaq istəyi, milli təəssübkeşlik hissi onları Qarabağın keçmiş tarixinə nəzər salmağa vadar etdi.“Azərbaycan” jurnalının 1988-ci il 2-ci sayında çap olunan Bəylər Məmmədovun “Şuşanın dünəni, bu günü və sabahı...” (155) oçerkində müəllifin Şuşanı “Azərbaycan musiqisinin beşiyi” adlandırmış, XVII əsrdən bu yana dəyişən iqtisadi münasibətlər fonunda Şuşanın keçdiyi inkişaf tarixi araşdırılır və dövrün ziddiyyətli mənzərələri qabardılır.Sovet hakimiyyəti illərində Şuşanın sosial mədəni sərvətinin ləkələnməsi, əhalinin sürgün edilməsi, maddi və mənəvi itkilərə məruz qalan şəhərin acı mənzərəsi publisisti qələmə sarılmağa vadar edirdi.Publisist Cahid Kərimovun “Şeytan əlinin sığalı” (104) publisistik əsərində ömrünün 50 ildən çoxunu ermənilərin içərisində olmuş, bədxahların tutduğu mənfur əməllərinə yaxından bələd olan müəllifin informasiyası şahidi olduğu, izlədiyi mətbuat nümunələri, konkret tarixi faktlardan qaynaqlanırdı.Jurnalist ermənilərin genosid siyasətinin tarixinə nəzər salır, şəxsi fikir müstəvisindən analitik təhlil aparır, genosidin tarixini 1917-1920-ci illərdə 400 mindən çox azərbaycanlıların qəddarlıqla məhv edilməsilə bağlayır.1988-ci ildə Dağlıq Qarabağın Azərbaycandan qoparılması cəhdi, qərbi azərbaycanlıların tarixi vətənlərindən köçürülməsi, özünün də Xankəndindən qaçqın düşməsinin səbəbini öz rəhbər başçılarımızın tutduqları vəzifəyə qarşı biganə münasibətində görürdü.Nizami Məhərrəmovun “Tehran 47: “Daşnaksütyun” və Azərbaycanın taleyi” (140) publisistik məqaləsində ermənilərin Dağlıq Qarabağla bağlı iddialarını 1947-ci ildə 24 oktyabr tarixində Tehranda keçirilən erməni məhkəməsi ilə bağlayır.Dağlıq Qarabağla bağlı iddiaların tarixi kökü publisisti daha çox düşündürür, problemin həlli yoluna keçmədən birbaşa analitik təhlil aparır.Filologiya üzrə elmlər doktoru Elçin Mehrəliyevin fikrincə (137) “Böyük Ermənistan” dövlətinin yaradılması təbliğatı keçmiş Sovetlər Birliyində erməni kommunistlərinin və onların tərəfdarlarının xaricdə yaşayan həmvətənlərinin beynini dumanlandırmış, onları bu xülyavi məqsədə nail olmaq üçün əməli işə keçməyə sövq etmişdir.N.Məhərrəmov əsərdə erməni vəhşiliklərinə qarşı yanaşmada tam olaraq emosiyaya qapılıb faktdan kənara çıxmır.Publisist Nəriman Həsənəli “Tayqulaq “xalq qəhrəmanı” və ya quldur Andronik” (86) siyasi-publisistik yazısında müəllif tarixi sənədlərə istinad edir.Minlərlə igid azərbaycanlı oğullarının qanına bais olan ermənilərin milli qəhrəmanı quldur Andronik Torosoviç Ozanyanın əsl simasını, satqınlığını, fitnəkarlığını ifşa edir.Ancaq publisisti ən çox düşündürən aspekt unutqanlıq problemidir: “Bəs deyilmi unutqanlığımız?Bu yazıda bir cəhəti də xatırlatmaq istəyirəm, görün biz onda necə döyüşkən millət idik, yaba, balta, qazma ilə nələr edirdik!İndi isə..” (86, s.142).Seyfəddin Altaylının “Qarabağ – Qərbi Azərbaycan və erməni iddiaları” (16) siyasi-publisistik yazısında müəllif Qarabağ adının etnonimi, buranı işğal edən ermənilərin kökünə tarixi aspektdən yanaşıb şəxsi mülahizələri ilə müxtəlif faktlara istinad edir.Publisist belə qənaətə gəlir ki, ermənilərin çox hissəsi alban türkləridir.Müxtəlif səbəblərdən Anadoluya, oradan Azərbaycana yerləşdirilən ermənilərin kökü haylardır.Məlum olur ki, ermənilik etnik mənşə deyil, vahid bir dini çətir altında toplanmış müxtəlif etnik birliklərin süni şəkildə homogenləşdirilərək mənimsənilməsi nəticəsində millət adını almasıdır.“Azərbaycan” jurnalının 1997-ci il 5-6-cı saylarında dərc olunan Səbahəddin Eloğlunun “Şəhidlərin fəryadı” (48) xatirə-oçerki müəllifin cəbhə bölgələrində çətin şəraitdə gəzib topladığı materiallar qaniçən, qəddar ermənilər tərəfindən hər cür tükürpədici işgəncələrə məruz qalan azərbaycanlı əsirlərin dilindən danışılan, yaşanmış hadisələrin məcmusudur.İnsanın qanını donduran bu hadisələr: əsir düşmüş azərbaycanlıların gözünün çıxarılması, qocaların diri-diri yandırılması, müxtəlif təhqiramiz hərəkətlər, fiziki cəzalar, əsirlərin başlarının kəsilməsi türk kişisinin bıçaqlanıb ermənilərin ziyafətində “Aşot” tamaşasına çevrilməsi, qızların vəhşicəsinə dərisinin soyulması, əsirlərin sağ gözünün çıxarılıb böyük valyuta dəyərində satılması, müxtəlif cəza növləri-gürzə cəzası, insanların odun kimi doğranılması, əsirlərə duz yaladılması, damarlarına salyarka, spirt türşusu, donuz odu vurulması, qadınlarımızın Cıdır düzündə güllələnməsi, əsirlərin dişlərinin çəkilməsi, qurğuşun tökülüb yandırılması və s.minlərlə ağlasığmaz dəhşətlərin banisi ermənilərin tarixdə misli görünməmiş erməni genosidini sübuta yetirən əsaslı dəlillərdir.Ağlın və hissin, qürur və zorakılığın qarşılaşdığı, zülmün ərşə çəkilib dəhşətli səhnələrdə sözün belə deməyə bəzən gücü yetmir.Filologiya üzrə fəlsəfə doktoru Mərziyyə Nəcəfovanın fikrincə “Qarabağ mövzusunda yazılan zəngin bədii-publisistik nümunələr silsiləsində baş verən faciəvi hadisələr haqqında bilavasitə şahidlərin çıxış etməsi bədii fikrin dövrün həqiqətlərinə sədaqətini əks etdirir” (177, s.“Azərbaycan” jurnalında çap olunan Qarabağ mövzusundakı məqalə, oçerk, gündəliklərdə konkretliyi, sənədliliyi və informasiya zənginliyi ilə peşəkar, qeyri peşəkar müəllifə məxsus olmasından asılı olmayaraq tək cari zamanın deyil, gələcək nəsillər üçün ideoloji təbliğat funksiyasını yerinə yetirmək üçün çalışırdı, digər tərəfdən bu zamanın və sosial sifarişin tələbi idi.Gündəliklər vaxt etibarilə hadisələr və gündəliyin yazılması ilə ona xronoloji yaxınlıq arasındakı uyğunsuzluqlar tarixi mənada, bir qayda olaraq mühüm deyil.“Çünki hətta gündəlikdə yazılmış, təsbit edilmişlə bir neçə gün intervalda olanlar müəllif tərəfindən bir qayda olaraq keçmiş kimi deyil, onun gözünün önündə baş vermiş kimi qəbul edilir” (48, s.18).Müstəqillik dövrünün müharibə mövzusunda olan publisistikası daha çox müharibə yaşamış şəxslərin dilindən söylənilən əhvalatlara əsaslanır.Hərbi jurnalist Vahid Məhərrəmovun “Azərbaycan” jurnalında “Qarabağ: ağrı-acılarımızın salnaməsi” başlığı altında gedən silsilə oçerklərin yazılmasının başlıca məqsədi gələcək nəsillər üçün yaddaş, yaşanan tarix haqqında məlumat qoyub getmək istəyi dayanır.Vahid Məhərrəmovun “Tapqaraqoyunlu alınmaz bir qalaya bənzəyirdi” (144) adlı oçerkində hadisələrin cərəyan etdiyi Tapqaraqoyunlu ermənilər tərəfindən işğal olunmuş, uğrunda şəhidlər verilmiş, yüzlərlə insanı narahat buraxmış, sonda azad olunmuş Goranboyun kəndidir.Tapqaraqoyunlunun doğmalıq, imtinaolunmaz sevgisi həmin kəndi tərk edən sakinlərin dərin psixoloji hisslərində öz inikasını tapır.“Qarabağ: ağrı-acılarımızın salnaməsi” başlığı altında gedən məqalələr silsiləsinə daxil olan Vahid Məhərrəmovun “Barıt qoxulu sətirlər” (141) oçerkində barıt qoxulu, odlu, alovlu Qarabağ müharibəsinin hər cür dəhşətli anlarını yaşamış insanlarla həmsöhbət olan bu acıları ürək ağrısı ilə oxucusuna çatdıran müəllif özüdür.O, Avropa və ABŞ-dan gələn jurnalistləri Zəngilana aparıb dünya ictimaiyyətini doğma torpağında baş verən gərgin hadisələrlə tanış edən vətənpərvər vətəndaşdır.Erməni əsirləri ilə həmsöhbətlərində əsirlərə qarşı törədilən cəzalar barədə müqayisəsi erməni nasizmi haqqında doğru qənaət formalaşdırır: “Zülm o həddə çatır ki, qeyrətli oğullarımız təhqir olunmaqdansa, özlərini öldürməyi daha şərəfli bilirlər.Amma sən burada yeyib-içirsən, istirahət edirsən” (141, s.Bütün törədilən dəhşətləri gördükcə jurnalist pessimist ruha qapılmır, qələbəyə doğru ümidini itirmir.Publisistikada Qarabağ müharibəsinin könüllü qadın qəhrəmanlarının şücaəti gələcək nəsillər üçün tarixi yaddaş kimi saxlanılan əsərlərin vətənpərvərlik hissinin bədii gücünü daha da artırır.Müharibənin könüllü qadın qəhrəmanı V.Məhərrəmovun “Azərbaycan” jurnalının 1998-ci il 9-cu sayında gedən “Vəhşiliyin sonu varmı?” (145) gündəliyindəki “Azərbaycan bayrağı ordenli” Məleykə Əhmədovadır.Onun doğma yurdu Ermənistan ermənilər tərəfindən işğal olunmuş, 3 qardaşını müharibədə itirmiş, ermənilərə qarşı duyduğu dərin nifrət hissinin təsiri nəticəsində cəbhə döyüşçülərinə fayda vermək üçün Ağdam hospitalında tibb bacısı kimi işləməyə gedir.Jurnalistin Məleykənin yaşadığı, dağınıq yaddaşa söykənən həyat hekayəsini çatdırmaqda məqsədi gələcək nəsilləri yaşamış dəhşətli müharibə tarixindən agah etməkdir.Digər qadın qəhrəmanı Vahid Məhərrəmovun “Döyüşçü qızın cəbhə gündəliyi” (142) xatirə-oçerkindəki tibb bacısı Tahirə Rizvan qızı Kazımovadır.O, Qubadlı rayonundan köç94 kün düşsə də, uşaqlıqdan hərbi işə böyük marağı olan, müharibədə könüllü iştirak edərək əsgərlərin yaralarına məlhəm qoymağı üstün tutur.Tahirəni bir xarakter kimi örnək şəxsiyyət edən cəhəti onun şan-şöhrət, qəhrəman adı qazanmaq, yaxud da hansısa təmənna gözləməmək məqsədi daşımasıdır: “Bu gün torpaq, vətən təəssübü çəkən hər bir kəs silaha sarılıb torpaqlarımızın müdafiəsinə atılmalıdır.Əzab-əziyyət çəksəm də, çətinliklərlə üzləşsəm də bütün bunlar ürəyimcədir, mənə xoş gəlir.Çünki bu yolu mən özüm seçmişəm.Mənasız ömür sürmək istəmirəm” (142, s.170).V.Məhərrəmov tibb bacısı Tahirə Kazımovanın, Məleykə Əhmədova obrazını yaratmaqla qadın obrazlarında yalnız xeyirxahlıq, nəciblik kimi üstün keyfiyyətlər yaratmağı qarşıya məqsəd qoymamış, fədakar Azərbaycan qadının altruizm mövqeyini (bir insanın öz həyatını bir digərinə qurban verməsi) nəzər çatdırmışdır.Müəllifi müharibənin məğlubiyyət səbəbləri çox düşündürür.Alınan cavab, demək olar ki, eynidir.Alternativ döyüşçü qüvvəsinin olmaması, dövrün rəhbərlərinin tutduqları vəzifəyə sədaqətlə xidmət etməməsi, onların spekulyativ fəaliyyəti kimi səbəblər mübarizədə qələbənin bizim əleyhimizə həll olunmasına gətirib çıxarırdı.Hamlet Qocanın “Suyu kimlər bulandırır” (124) publisistik məqaləsində müəllifi uzun illərdən bəri müxtəlif böhtanlarla dünyanın fərqli bölgələrində torpaq iddiası ilə çıxış edən ermənilərin mətbuatda Dağlıq Qarabağın ərazilərinin adlarını özünküləşdirmə siyasəti, buna şərait yaradan bizim rəhbər orqanın susmaq mövqeyini tutması publisisti kinayəli eyhamlar verməyə məcbur edir: “İki ilə yaxın bir vaxtda respublikanı və bütün ittifaqı narahat edən bir yığın fitnəkarın çıxartdığı siyasi hoqqabazlığa ərköyün uşağın şıltaqlığına baxan kimi baxırlar.Bu ərköyünlüyün günahsız insanların qanına bais olsa da, “şıltaq uşağı” tənbeh etmək fikrinə gələn yoxdur.Elə bil “şıltaq uşaq” ailə başçısının himayə və rəğbətinə arxalanır” (124, s.Qarabağ mövzusunda yazılan əsərlərdə diqqəti çəkən məqamlardan biri vətəndaş ruhunun sındırılmasına xidmət edən psixoloji müharibə üsuludur.Yalçın Abbasovun “Müharibənin hər üzü” (4) publisistik məqaləsinə nəzər yetirək: “Yadımdadır, o vaxt söz-söhbət yayıldı ki, ermənilərlə danışıqlarda onlar sülh əvəzinə Ağdərə rayon mərkəzini istəyirlər, biz tərəfdənsə Şuşa və Laçın rayonlarının qaytarılması şərt qoyulub.Bu deyilənlərin inandırıcı olmaması qənaətində idim.Ən azı ona görə ki, yayılan hər söz-söhbəti ciddi qəbul etmək olmazdı” (4, s.Əslində bu cür məlumatlar müasir İnformatika elmində işlənilən “informasiya müharibəsi” termininin qaynaqlarından biridir.İnformasiya müharibəsinin yeddi formasından biri psixoloji müharibədir ki, bu da təbliğat, beyinlərin yuyulması ilə vətəndaş ruhunun sındırılmasına xidmət edir.Bu cür psixoloji təsir üsullarından digər məşhur sərkərdələr (Makedoniyalı İsgəndər, Əmir Teymur və b.) tərəfindən də istifadə edilmişdir.Professor C.Məmmədlinin fikrincə publisistika qnesologiya, məntiq və psixologiyanın kəsişdiyi nöqtədən keçir.“Azərbaycan” jurnalı publisistikasında Qarabağ mövzusunun kompozisiyasının əsas motivlərindən biri müharibə və onun dəhşətli faciələri fonunda hüznlü, dərin kədərli müharibə psixologizmidir.Psixologizm qəhrəmanın daxili aləminin hiss və həyəcanlarının, arzu və istəklərinin bədii təsviridir.Döyüşçü xarakteri gərgin situasiyalarda rəngarəng təsvir çalarları ilə açılıb göstərilir.Publisistlər insanların həyəcanlarını – torpaq, yurd itkisindən doğan kədər və qüssələri göstərməyi qarşıya məqsəd qoymuşdur.Zaman ötdükcə dərinləşməkdə olan siyasi proseslər və bu hadisələri özündə əks etdirən Qarabağda və onun ətrafında baş vermiş hadisələr ətraflı şəkildə dərk olunur, bu isə öz növbəsində publisistikada yaradıcılıq axtarışlarının güclənməsinə, hadisələri tam anlamı ilə, əhatəli miqyasda və mahiyyətdə geniş təsvirinə stimul verir.Qarabağın taleyi – vətən taleyi anlamında şərh edilir, yurda-ocağa sədaqət ilə etinasızlıq, milli ruh, etnoqrafik yaddaşla manqurtluq, vətəndaş cavabdehliyi ilə biganəlik qarşılaşdırılır, xalqın nicatı naminə milli birlik, əsil azərbaycançılıq ideyaları önə çəkilir.Ümumiyyətlə, Qarabağ mövzusunda yazılmış məqalələrdə publisist mövqeyi dəqiq və konkretdir.Olum və ölüm, fəryad və həsrət, can qorxusu ilə müharibə vəziyyətində yaşayan insanlarda dərin psixologizm özünü göstərir.Müharibənin dəhşətli günlərini, faciəviliyi ilə yaşayan cəbhədə vuruşan əsgər və zabitlər deyil, erməni daşnaklarının əlində günlərlə, aylarla fiziki və mənəvi cəzalara, təhqirlərə məruz qalan, hər əhvalatlarında acı fəryadlı dərin psixologizmlə müşayiət olunan azərbaycanlı əsir düşmüş vətəndaşlarımız idi.Qarabağ müharibəsində azərbaycanlıların ağır zərbələrə, geniş ərazi itkilərinə, kütləvi insan qırğınlarına, işğala məruz qalması, bütün bunların insan ruhunda, psixologiyasında dərin sarsıntılar doğurması publisistin əsərlərində dərin psixologizm yaradır.Müharibə əsirlərinin, vuruşan döyüşçülərin dərin psixologizmində olum və ölüm, fəryad və həsrət, psixi həyəcanlar (psixoloji refleks), can qorxusu həmin əsərlərdə müharibə psixologizmində öz kanonik rolunu oynayır.Qarabağ mövzusunda yazılmış publisistik məqalələr öz reallığı ilə müharibədə böyük faciələr yaşamış, mənəvi və fiziki təzyiqlərə məruz qalmış insanların dərin hüznlü, fəryadlı bəzən ümidli psixoloji yaşantıları, daxili hiss və həyəcanla digər dərəcədə əsərin əsas məzmun yükünü və problematikasını təşkil etməsə də, psixoloji analiz aparmaq baxımından diqqətçəkən detallardır.Bəzən müəlliflərdə subyektiv idealizmində – subyektiv duyğularında etiraz, özbaşınalığa qarşı üsyankarlıq güclənir.Yeni siyasi vəziyyət, düşüncələrdəki fiasko, mənəvi təbəddülatlar psixologizmdə milli özünüdərki, özünüifadəsi, özünütəsdiqi ön plana keçirdi.Retrospektiv zamana (keçmişə qayıdış) müraciət, hadisələrin törədilmə səbəblərini araşdırmaq, yaddaşı qabartmaq istəyini gücləndirdi.Obrazların daxili aləmi psixoloji portret, ruhi vəziyyəti ilə təsvir olunur, fərdi mən, fərdi şüur, fərdi təfəkkür psixoloji analizdə daha çox rol oynayır.İllərdən bəri dost, qardaş deyib tanıdığı qonşu erməni vəhşi, acımasız davranışı milliözünüdərkində dərin fiaskoya uğradırdı.Bu proseslər istənilmədən psixoloji analiz aparmağa, həqiqəti tapmağa meyil edirdi.Faciənin törədilmə səbəblərini araşdıran insan yaddaşında düşmənə qarşı nifrət hissidir.Xeyirxah dost azərbaycanlı və bədxah, mənfur niyyətli erməni psixologizmi arqumentlərlə publisistik əsərlərdə bir-birilə üzləşir.V.Məhərrəmovun “Əsirliyin dəhşətli günləri”, Səbahəddin Eloğlunun “Şəhidlərin fəryadı” əsərində əsir düşmüş insanların fəryadı, köçkünlərin həsrəti, müəllifin haqsızlıqlara qarşı üsyanı psixoloji paralelizm yaradır.“Əsirliyin dəhşətli günləri” əsərində 16 gün erməni daşnaklarının əlində əsir qalan, ermənilərə qarşı könüllü vuruşan, sürücü Aydın Abbasov daşnakların işgəncələrini belə təsvir edirdi: “Belə fikirləşirəm ki, onlar insanlığa xas olan bu ali hisslərdən uzaqdırlar.Çünki onlar daşnakdırlar.Və o günlərdə daşnaklardan gözləmək əbəs idi.Hələ qəsbkarlar biri döydükcə öz dillərində söyürdülər, təhqir edirdilər” (143, s.128).Qarabağ müharibəsi mövzusunda yazılmış publisistik əsərlərdə əsirlərin fəryadla dolu taleyi fonunda statik psixologizm dinamik psixologizmi üstələyir.Bu publisistik əsərlərdə Qarabağın taleyi – vətən taleyi anlamında şərh edilir, yurda-ocağa sədaqətlə etinasızlıq, milli ruh və etnoqrafik yaddaşla manqurtluq, vətəndaş cavabdehliyi ilə biganəlik qarşı-qarşıya qoyulur, xalqın nicatı naminə milli birlik, əsl azərbaycançılıq ideyaları önə çəkilir.Vahid Məhərrəmovun “Tapqaraqoyunlu alınmaz bir qalaya bənzəyirdi” (144) adlı oçerkində müharibə psixologizmi məkanda baş verən proseslərlə onun sakinləri arasında maraqlı vəhdət yaradır.Psixologizmin içərisində reallığın doğurduğu hiss – emosional düşüncələr, faciəvi taleyi ilə barışmamaq istəyi qəhrəmanların üsyankar etirazı ilə əks olunur.Ümumiyyətlə, Qarabağ mövzusunda yazılmış publisistik əsərlərin əsas məqsədi ictimaiyyətdə Qarabağ müharibəsi ilə bağlı tarixdə baş verən siyasi proseslər barədə ictimai rəy yaratmaq, xalqın gözünü açıb mübarizəyə çağırmaq, ictimaiyyəti ideya – siyasi cəhətdən silahlandırmaqdır.Böyük vətənpərvərlik hissinin aşılanmasına ehtiyac duyulan müasir cəmiyyətimizdə Qarabağ mövzusunda yazılmış publisistik məqalələrin böyük əhəmiyyəti var.Qarabağ mövzusunda olan publisistik materiallarda müharibə psixologizmini araşdırmaq tək cari zamanın deyil, gələcək nəsillər üçün ideoloji təbliğat funksiyası baxımından da əhəmiyyətlidir.Bu əsərlərin ədəbi-tarix metodologiyası əsasında tədqiqata cəlb etmək müasir publisistikanın başlıca vəzifələrindən biri olaraq qalmaqdadır.Publisistikada tarixi şəxsiyyətlər: sənət və həqiqət işığında 1985-ci ildən başlan demokratiya, yenidənqurma və aşkarlıq siyasəti mətbuatdan kənarda qalan bir sıra tarixi şəxsiyyətlərin isimlərini yenidən ictimaiyyətə tanıtdırdı.Tarixi şəxsiyyətlər publisistikada real-ictimai xarakter daşıyır və yazıçı təxəyyülünün bədii uydurması deyildir.Şəxsiyyət obrazını yaradan bədii-publisistik əsərlərdə müəllif qəhrəmanın arzu və həyəcanlarını, problemlərini, hadisənin məkanı, şəraiti, qəhrəmanın əhatəsindəki insanları göstərir.Publisist öz mühakimələrində hadisələri analitik təhlil edən zaman bəzən müdaxilə edir, onun ictimai mənasını dərk etməkdə, həqiqiliyinə inanmaqda, nəticə çıxarmaqda ideyanı daha da qüvvətləndirir.Bədii publisistikada müəllif tarixi şəxsiyyətin obrazını yaradan zaman gerçəkliyə sadiq qalır, onun zahiri portreti, xarakterik fərdi cizgilərini dəyişdirmir, çünki, əks halda faktın məzmunu təhrif edilmiş olar.Tarixi şəxsiyyətlərin həyatının öyrənilməsində sənədli povestlərin də rolu əvəzsizdir.Bu publisistik əsərlərdə konkret şəxsiyyətlə bağlı xatirələr, müəllifin sənətkara qarşı duyduğu emosiyalar və s.öz əksini tapmışdır.1937-ci il repressiya qurbanları, ulu öndər Heydər Əliyev şəxsiyyəti, sovet dövründə “burjua” düşməni kimi damğalanan xalqın böyük simaları “Azərbaycan” jurnalı publisistikasını düşündürən məsələlərdir.Heydər Əliyev müstəqilliyimizin bərpası və möhkəmləndirilməsi prosesində fədakar əməyi olan görkəmli şəxsiyyətdir.Bu gün Azərbaycan gəncliyinin beynəlxalq miqyasda əldə etdiyi uğurların, qazandığı nailiyyətlərin təməlində məhz böyük siyasi xadim Heydər Əliyevin müdrik siyasəti dayanır.H.Əliyevin “Dövlət gənclər siyasəti” haqqında fərmanı (22) Azərbaycan ədəbi gəncliyinin taleyində həlledici rol oynadı.Ümummilli lider milli – mənəvi sferanı, humanitar elm sahəsini, ədəbi prosesi hər zaman yaxından izləmiş, ələlxüsus da gənc ədəbi nəslin yaradıcılığına xüsusi diqqət göstərmişdir.Ulu öndərin şəxsiyyəti gənc yazıçıların yaradıcılığında silinməz izlər buraxmış, bir çox qələm sahiblərimizin ilham qaynağı olmuş, onun bədii-tarixi obrazı əsərlərin baş qəhrəmanına çevirilmişdi.Real fakt və hadisələrə söykənən publisistik janrda yazılmış əsərlərdə də bu proses öz əskini tapmışdır.Azad ruhlu qələm sahibi, vətənsevər şair, jurnalist Tofiq Abdin “Dövlət çevrilişi” (6) əsərini 1993-cü ildə Türkiyə mətbuatı üçün yazmış, ancaq illər sonra ilk dəfə 2010-cu ildə “Azərbaycan” ədəbi-bədii jurnalında dərc etdirmişdir.Müəllif ümummilli lider Heydər Əliyevin hakimiyyəti dövründə əsərin çapından bir müddət çəkinmiş, daha doğrusu, ictimaiyyətin ona atacağı “yarınmaq” damğasından uzaq qaçmaq üçün nəşr etdirməmişdir.Əsərdə bir qrup azadlıqsevər gənc tələbə şimallı-cənublu Azərbaycanın vahid, müstəqil olması üçün heç bir konkret proqrama söykənməyən, düşüncəli lider tərəfindən idarə olunmayan, əvvəlcə qrup, daha sonra gizli təşkilat kimi fəaliyyət göstərmişdir.Lakin səmimiyyətlə inanıb içərilərinə buraxdıqları “dostlardan” kimsə bu təşkilat haqqında Sovet DTK-sına məlumat verir, gənclərin “milli birlik” arzularının həyata keçməsinə mane olurlar.Tofiq Abdinin DTK əməkdaşları tərəfindən dindirilmə səhnələri zamanı keçirdiyi psixoloji yaşantılar, təbii qorxu hissinin kədərli aurası incə detallarına kimi təsvir edilmişdir.Əslində çox geniş həcmə malik olmayan “Dövlət çevrilişi” yığcam şəkildə qələmə alınsa da, əsərin alt qatında qəsdən gizlədilən çoxsaylı məqamlar sənədli haşiyələrdə, qısa kənaraçıxma100 larda bir neçə sadə cümlə ilə təqdim olunan fikir miqyasının genişliyi ilə diqqəti cəlb edir.Povestdə problemi yaradan səbəblər və nəticələr də göstərilib.Çıxılmazlıq kimi görünən bu situasiyalar qarmaqarışıqlığında həmçinin yazıçı oxucusuna üstüörtülü şəkildə olsa da, problemin həlli yolunu göstərib: “Bizim qurtuluşumuz dost-düşmənimizi tanıyıb bir olmağı bacarmamağımızdadır”.Abdin povestdə 60-cı illərin gəncini daxildən doğan yüksək vətənpərvərlik hissi nəticəsində “millətsevər” edən sadə səbəbləri göstərib.Ən yüksək pillədə mövqe tutan, ən gözəl evlərə sahib olan, vətənlərinin parçası olan Bakını həmin gənclərə yad edən qeyri-millətin nümayəndələri doğma şəhərimizdə meydan sulayırdılar.Bu millətin övladları isə hər addımda onların buyruq quluna çevrilməyə, onların dediklərini eləməyə, eləməyəcəkləri halda isə təzyiqlərə, təhqirlərə, səfalətə məhkum idilər.Tofiq Abdin də saf xəyallarla “Qaranquş” təşkilatının fəal öncüllərindən olmuş, ancaq bu fəaliyyətinə görə DTK tərəfindən tutularaq qorxu altında sorğuya çəkilir və mənəvi işgəncələrə məruz qalır.Ancaq o dövrdə DTK sədrinin müavini olan Heydər Əliyevin göstərişi ilə azadlığa buraxılır.Müəllif Hrydər Əliyevlə bağlı təəssüratlarını belə izah edir: “Heydər Əliyev bizim hamımızı kabinetinə çağırdı, sütül, cılız cüssəli cavanlar idik.“Sizsiniz bu hökuməti yıxmaq istəyənlər?”, – deyə güldü, – “gedin ağlınızı başınıza yığın, öz işlərinizlə məşğul olun və xalqımıza gördüyünüz işlərlə xidmət edin” (6, s.132).Tofiq Abdin Heydər Əliyevlə görüşən zaman hələ aqibətlərinin hansı qərar ilə başa çatacağını, bilmədən bu canlı şəxsiyyətin portretini həm zahiri əlamətlərinə görə, həm də obrazların psixoloji vəziyyətinin təsviri fonunda belə canlandırır: “Uzun bir masanın o başında oturub, yaraşıqlı, şıx geyinmiş, son dərəcə səliqəli bir vəziyyətdə.Tam vəzifə üçün doğulmuş birisi, düşünürəm.Bu adam bu masaya, bu kresloya yaraşdığı kimi, bu cansız əşyalar da ona çox yaraşır və sanki onlar da canlanır...Vallah, tam vəzifə üçün doğulmuş birisi.Və təsəvvür edin ki, bir kənd çocuğunun qarşısında uzun bir stol, uzun, upuzun bir stol və stolun o başında birisi oturmuş, bu adam sənin taleyini həll edəcək birisi...Amma ilk görünüşdə elə bir vahimə yaratmır.Bir doğmalıq duyursan..” (6, s.Abdinin vəziyyətinə düşən, can qorxusu yaşayan, gəncliyin aşıb- coşan, həyatı hələ tam anlamı ilə dərk etməyən neçə-neçə gənclər öz milli qürur hissinin nəhayətsizliyi ucbatından “altmışıncılar” hərəkatına qoşulmuş, ancaq heç biri Heydər Əliyevin sayəsində cəzalandırılmamış, sərbəst buraxılmışdı: “Onun (Heydər Əliyevin-A.P.) DTK-dakı fəaliyyətinin müəyyən məqamlarının cari ədəbi proseslə bağlılığı haqqında hələlik cüzi məlumatlara malikik.Lakin bir məqam gün kimi aydındır ki, funksiyası etibarı ilə sovet cəmiyyətindəki müxalif fikirli insanları təqib etməli olan bu orqanda çalışdığı illərdə də Heydər Əliyev Azərbaycan xalqının mənafelərinə zidd heç bir addım atmamış, “dissident ovu”na çıxmamışdı.Əksinə, o bir çekist kimi də daim milli-mənəvi dəyərlərimizin keşiyində durmuş, bir sıra ziyalıları, o cümlədən şair və yazıçıları labüd həbsdən, repressiya təhlükəsindən qurtarmış, xalq şairi Xəlil Rzanın sözlərilə desək, “DTK-nın çirmək qollu dilavərləri”nin pəncəsindən xilas etmişdi” (77, s.Bu Heydər Əliyevin bir qayğıkeş, vətənpərvər siyasətçi, eyni zamanda gələcəyin uzaqgörən şəxsiyyəti olmasından irəli gəlirdi.Amma əsərdə bir nüans da diqqət cəlb edir: ““Literaturnaya qazeta”da bir şərqşünas vardı, İqor Belyayev yadımdadır, məqalələrinin birində o yazmışdı ki, Heydər Əliyev 19 yaşında Şimali və Cənubi Azərbaycanı birləşdirmək haqqında düşünüb.Bəlkə də bizdən xəbər tutanda öz gənclik çağları yadına düşüb” (6, s.Povestin əvvəlində müəllifin əsərin yaddaşa söykənərək yazılma mahiyyətini açıqlaması, yazıçı Anarın, millət vəkili Elmira Axundovanın müəllif barədə məlumatı onun sırf real faktlardan bəhs etdiyini bir daha təsdiqləyir.T.Abdinin “Dövlət çevrilişi” əsərinin əsas ünsürü olan yaddaş və bu yaddaş nəticəsində meydana gələn retrospeksiya əsərdə bəzən xronoloji ardıcıllıqla, bəzən də üç zaman arasında qeyri sabit şəkildə davam edir: “Keçmiş hadisələrə müasir baxış (retrospektiv zaman) belə öz təbiətinə cavab verən, onun həqiqi tarixiliyinə uyğun olan, hissi, assosiativ əlaqəli, orijinal tarixi dəyərləri ilə faktların “oyanışı” prinsipi ilə istifadə olunmağa başlanıldı” (255, s.158).Ümumiyyətlə, həmin dövrdə formalaşan “Xruşov mülayimliyi” nəticəsində ədəbiyyatda, o cümlədən publisistikada öz sözünü deməyi bacaran, sovet dövrünün konyunkturasından uzaqlaşan, ədəbiyyatda “yeni insan” yaratmağa çalışan “altmışıncılar” nəsli yetişdi.“Altmışıncılar”ın ədəbiyyatşünaslığın inkişafında oynadıqları roldan bəhs edən zaman professor Elçin Əfəndiyev onları belə təsvir edir: “Altmışıncılar”la bağlı bir cəhəti də qeyd etmək istəyirəm: Bir obrazlı şəkildə desəm.Onlar gəmidə oturub, gəmiçi ilə dava etməyi bacarırdılar” (44, s.T.Abdinin “Dövlət çevrilişi” əsərində göstərildiyi kimi o dövrün gənc mühitə hakim olan milli ruhu Moskvada Qorki adına Ədəbiyyat İnstitutunda məzun olan Əli Kərim, Məmməd Araz, Xəlil Rza, Cabir Novruz kimi gənclərin sayəsində ədəbiyyata gəlmişdi.“Azərbaycan müstəqil dövlət quruculuğuna aparan yol, əslində, 1969-cu ildən-məhz onun hakimiyyətə gəlişindən sonra başlanmışdır.Bu mənada azərbaycançılığın ən parlaq səhifələri də elə həmin illərdən etibarən yazılmışdır.Heydər Əliyev o dövrdə mövcud olan ideologiyanın qəlibləri çərçivəsində Azərbaycanda milli ruhun tamamən sıxışdırılmasına nəinki yol verməmiş, əksinə, onu yüksəltmək yolunda bütün imkanlardan maksimum dərəcədə istifadə etməyi bacarmışdır” (6, s.12).T.Abdin əsərdə siyasi işə başlayanda sonlarının can qorxusu ilə bitəcəyini ağıllarına belə gətirmirdilər.Çünki onlar M.Ə.Rəsulzadənin, 37-ci ilin repressiya qurbanlarının aqibətindən, işgəncələrindən xəbərsiz böyümüşdülər.Ancaq müəllif qorxu altında davam edən sorğulamadan sonra mübariz döyüşçü rolundan əl çəkir.Tofiq Abdin həyatında məruz qaldığı sosial ədalət prinsipinin pozulması ucbatından bu təşkilata qoşulmağa məcbur olmuşdu.T.Abdin əsərin sonunda yazıçı Elmira Axundovadan sitat gətirərək əsərə belə son verir: “Və bu yerdə o, (Heydər Əliyevin-A.P.) bir ifadə işlətdi ki, ömürlük yaddaşımızda həkk olunub: “İndi 37-ci il olsaydı, hamınızı tutub basardılar, heç valideynlərinizin də sizdən xəbəri olmazdı.Tofiq Abdin bu böyük siyasətçinin çıxılmaz vəziyyətini də fikirləşməkdən çəkinmir.Əlbəttə, Heydər Əliyev bəlkə də o şəraitdə gənc yaşında öz vəzifə borcunu artıqlaması ilə yerinə yetirib, gələcək karyerasının yüksəlişi naminə sərt addım ata bilərdi.Ancaq dövrün ağır və çətin vəziyyəti zamanında öz müdrik, uzaqgörən addımını atır.Həqiqətən də, “Ümummilli liderimiz Azərbaycan gəncliyinin cəmiyyətin aparıcı qüvvəsi kimi intişar tapmasında, onun iqtisadi və mənəvi problemlərinin həlli istiqamətində böyük xidmətlər göstərmişdir.Müstəqil Azərbaycan dövlətinin gənclər siyasətinin formalaşmasında, gənc nəslin geniş fəaliyyət meydanına çıxarılmasında ulu öndərin müstəsna xidmətləri olmuşdur” (6, s.Həqiqətən də, Sovetlər ölkəsi ilə münasibətləri tərs gələn milli istiqlalçıların – Sovet İttifaqı Qəhrəmanı, akademik Ziya Bünyadovun, xalq yazıçısı Mirzə İbrahimovun, böyük vətəndaş alim Abbas Zamanovun, xalq şairləri Bəxtiyar Vahabzadənin, Xəlil Rzanın və başqalarının böyük dayağı ölkə rəhbəri Heydər Əliyev olmuşdu.Tofiq Abdin gənc əqidə dostları ilə birlikdə duyduğu və mənəvi iztirablar içərisində böyük arzusuna görə vaxtilə günahlandırılsa da, illər sonra məhz Heydər Əliyevin sayəsində o zamankı gənc ədiblərin düşməni olan DTK təhlükəsindən təmizlənmiş Müstəqil Azərbaycanın vətəndaşı, həqiqətə xidmət edən əsl azad publisist yazarı adını qazanmağa nail oldu.Ayətxan Ziyadın “Azərbaycanda dissident olubmu?” (21) publisistik məqaləsində böyük şəxsiyyət Heydər Əliyev dissident ovuna çıxmayan bütöv xarakterli, şəxsi mənafeyini deyil, vətənin taleyini düşünən lider kimi canlanır.Heydər Əliyev məhz o illərdə repressiya təhlükəsinin Azərbaycan tarixində bir daha yaşanmasına icazə vermədi.“1937-1938-ci illər repressiyası zamanı 27 nəfər ən istedadlı şair və yazıçının minlərlə ləyaqətli oğul və qızlarını itirən Azərbaycan xalqı 60-70-ci illərdə Heydər Əliyevin qayğısı və himayəsi sayəsində bir nəfərin də olsa, dissidentliyə görə burnunun ucu qanamamışdı” (21, s.21).Heydər Əliyevin bu xarakteri 1989-cu ildə Sov.İKP MK-da tutduğu vəzifədən azad edilən zaman rus jurnalistinin “Siz rəhbərlik etdiyiniz vaxt Azərbaycanda dissidentlər var idimi?” sualı ilə aydınlaşır.Heydər Əliyevin “Biz onları axtarmırdıq” cavabı onun apardığı siyasətin konkret cavabı idi.Azərbaycan xalqında milli ruhu, əhval-ruhiyyəni qaldırılmasında məhz onun ən böyük dissident olması ilə bağlayır.Çünki müəllifin düşüncəsində Heydər Əliyev mütəfəkkir və mütərəqqi düşüncə sahibi idi.Heydər Əliyev o dövrün həqiqət deyən səsi B.Vahabzadə, Xəlil Rza, Anar, Məmməd Araz, İsa Hüseynov dissident (fərqli düşünən) təbliğatından, DTK təhlükəsindən qurtararaq XX əsr Azərbaycan ədəbiyyatının inkişafına yol açmışdı.Heydər Əliyev Azərbaycan Yazıçılarının X qurultayındakı nitqində özünü 1969-1987-ci illərdə çalışdığı illərdə Kommunist partiyasında ən böyük dissidentlərdən biri adlandırması jurnalistin şəxsi mühakiməsində bir daha təsdiqini tapır.“Azərbaycan” jurnalının 1997-ci il 3-6-cı saylarında dərc olunan professor Murtuz Sadıqlının “M.Ə.Rəsulzadə ailəsinin faciəsi” (202; 203) adlı sənədli povesti böyük şəxsiyyət, ömrünün sonuna qədər azərbaycançılıq ideyası ilə yaşayan M.Ə.Rəsulzadənin özü və onun ailəsinin acı fəryadlarla dolu taleyi barəsində məlumat verən bir əsərdir.Real, faktik konfliktlərin yer aldığı bu əsərin sənədliliyi, faktoqrafiyaya əsaslandığını sübuta yetirib tarixi həqiqətlə bədii publisistik həqiqətin nə dərəcədə səsləşdiyini diqqətə, nəzərə çatdırmaq üçün elmi tarixşünaslığımıza müraciət etməyi vacib edir.Əsərdə hadisələrin gedişatında Məmməd Əmin Rəsulzadənin oynadığı rol real tarixi fakta əsaslanaraq publisistikanın gerçəkliyi əks etdirməsinin öyrənilməsi üçün tarixi və filoloji araşdırma baxımından multi105 dissiplinar yanaşmanı labüd edir.Professor M.Sadıqlının “M.Ə.Rəsulzadə ailəsinin faciəsi” sənədli povestində diqqəti çəkən əsas məqamlardan biri bütün qanlı qətliamların başında duran Stalin və M.Ə.Rəsulzadə ilə bağlı mübahisəli fikirlər, onların arasındakı keçmişə dayanan dostluq əlaqələridir.Rəsulzadə 1903-1904-cü illərdən etibarən çar rejimi əleyhinə gizli fəaliyyətlərdə iştirak etmiş, özünün təşkil etdiyi azərbaycanlı gənc inqilabçılar dərnəyinə başçılıq etmişdi.Bu zaman o, konspirasiya şərtləri içərisində Stalinlə təmasa girmiş və aralarında yaxşı münasibətlər olmuşdur.Eyni düşmənə qarşı eyni mövqe birliyi normal qarşılanası bir hal olsa da, M.Ə.Rəsulzadənin öz vətəni üçün ömrünün sonuna qədər göstərdiyi sarsılmaz cümhuriyyətçi mövqeyi inkarolunmazdır.Publisist M.Sadıqlıya görə Stalinin M.Ə.Rəsulzadəni özü ilə birlikdə Bayıl həbsxanasından Moskvaya aparmasına səbəb özünü xeyirxah və alicənab göstərmək istəyindən irəli gəlirdi.Azərbaycan siyasi mühacirətinin nümayəndələrindən olan, konkret faktlara söykənərək tarixçi Hüseyn Baykara onun Stalinlə keçmişə dayanan əlaqəsini bu cür izah edir: “Daha Hümmət təşkilatı qurulmadan, Əmin Bəyin, təşkilatın pulunu sərf edərək, Stalini Bakının Bayıl həbsxanasından qaçırmağa çalışması, Azərbaycanın ən sol müfrit ucunda qalmış olması, hətta o tarixdə, Milli Müxalifət Cəbhəsinə qarşı (Ali Mərdan bəy Topçubaşı, Əli Hüseynzadə, Əhməd Ağaoğlu və başqaları) bulunuşu dahi, Əmin Bəyin 1911-ci ildə İstanbula gəlişindən sonra Azərbaycan milli davasına etdiyi xidmətləri inkar etdirə bilməz” (253, s.Ədəbiyyatşünas tədqiqatçı, akademik Bəkir Nəbiyevin isə Rəsulzadə və Stalinlə bağlı səslənən fikirlərə belə aydınlıq gətirməsi daha ağlabatandır: “…Stalinin bu addımını vaxtilə Bayıl həbsxanasından, bəlkə də ölümdən xilas edilməsi əvəzində onun öz mənəvi borcundan çıxması kimi də başa düşmək olar.Lakin o, qatı siyasətçi idi və M.Ə.Rəsulzadəni “əski mübarizə yoldaşı” olduğu üçün yox, beynəlxalq nüfuza malik Müsavat lideri olduğu üçün azad edib Moskvaya aparmışdı.Stalin elə bilirmiş ki, M.Ə.Rəsulzadə öz rifahı üçünmü, ölüm qorxusundanmı, gec-tez onun təklif etdiyi vəzifələrdən birini qəbul edib bolşeviklərlə əlbir işləyəcək...Lakin o, kifayət qədər təsəvvür edə bilmirdi ki, M.Ə.Rəsulzadə əqidəsinə görə siyasətçi olmuşdu.Bu böyük ictimai xadim üçün Azərbaycanın mənafeyi, ölkənin taleyi ilə müqayisədə vəzifə, şan-şöhrət, şəxsi rifah duyğusu bir heç idi” (173, s.Murtuz Sadıqlı 1937-ci ilin “incə” terror qurbanlarının həyatına şahidlik etmiş M.Ə.Rəsulzadəni tarixdən “silməyə çalışan “vicdanlı icraçılar”na qarşı üsyanı müəllifin şərə qarşı mübarizə doktrinasıdır.Rəsulzadə ailəsinin başına gətirilən bədbəxt hadisələrin başında həyatı boyu onun bolşeviklər əleyhinə apardığı mübarizə olduğunu sübuta yetirməyə çalışır.M.Ə.Rəsulzadə oğlu Rəsulun 19 yaşında güllələnməsi, həyat yoldaşı Ümmulbanunun, anası Maral xanımın, qızı Lətifə, nəvəsi Evşanın sürgündə həlak olması, qızı Xalidənin, onun oğlunun, nəvəsi Sonanın xəbərsiz itməsi, oğlu Azərin uzun zaman məhrumiyyətlərlə dolu 56 illik sürgün həyatından sonra vətənə dönməsi M.Ə.Rəsulzadənin Azərbaycan milli istiqlalı uğrunda apardığı mübarizəsinin “mükafatı” idi.Çünki M.Ə.Rəsulzadə bolşeviklərə qarşı mübarizədə ən güclü lider idi.Azərbaycan siyasi mühacirət tarixindən bəhs edən professor Xaləddin İbrahimlinin (95) fikrincə, Gürcüstanda, Türkiyədə, İranda, Fransada mühacirlərimizin 1920-1992-ci illərdə gərgin fəaliyyətinə baxmayaraq, ilk siyasi təşkilat 1923-cü ildə M.Ə.Rəsulzadənin Türkiyəyə gəlməsi ilə yarandı.Əsərdə müəllif əsas arqument kimi Azərin dediklərinə əsaslanır, onu doğru qəbul edir, M.Ə.Rəsulzadənin əleyhdarlarına qarşı çıxış edir, emosional çıxışı ilə bir publisist kimi ağla, şüura təsir edir.Əsərin müəllifi Murtuz Sadıqlı Azərin Qazaxıstanın Çulak-Kunqan vilayətində məşəqqətli taleyinin bir növ izləyicisidir.Azərin faciələrlə, məhrumiyyətlərlə dolu tale yaşamağa məcbur edən, müxtəlif təqsirləndirmələrə məruz qalmasına səbəb bolşeviklərin qatı düşməni böyük şəxsiyyət M.Ə.Rəsulzadənin oğlu olması idi.Rəsulzadə Bakıda oğlunun və ailəsinin başına gətirilən fəlakətlərdən xəbərsiz idi.Konkret real faktları olduğu kimi qələmə alan M.Ə.Rəsulzadə “Stalinlə ixtilal xatirələri”ndə ailəsi ilə bağlı ona verilən absurd vədləri diqqətə çatdıraraq belə aydınlıq gətirir: “Sizi (M.Ə.Rəsulzadə – A.P.) Moskvaya gedəcəyimiz gün sərbəst buraxacaqlar.İstəsəniz ailənizi də özünüzlə götürə bilərsiniz.Moskvada tamamilə sərbəst olacaq, həm mənim (Stalin – A.P.), həm də Sovet hökumətinin himayəsində olacaqsınız.Ailəniz burada qalmalı olsa, o da Azərbaycan Sovet Hökumətinin himayəsində olacaq” (192, s.Əsər boyu publisist M.Ə.Rəsulzadəyə layiq olduğu hüquqları qazandırmaqdan ötrü çox çalışır, publisistin əsas məqsədi M.Ə.Rəsulzadə ailəsinin başına gətirilən müsibətlərin, haqsız mənəvi hücumların səbəbkarlarının layiqli cəza alması istəyi müəllifi rahat buraxmır, hətta baş verən hadisələrə bir publisist kimi müdaxilə edir.Publisistin çatdırmağa çalışdığı fikirlər, publisitik rəyi tarixi gerçəkliyə zidd deyil.Müəllifi ən çox sevindirən tarixin doğru hökmü M.Ə.Rəsulzadə ailəsinin faciəsinə səbəb olan Markaryan, X.İ.Qriqoryan T.M.Borşen kimi sadist şəxslərin cəzalandırılması olur.Murtuz Sadıqlının “M.Ə.Rəsulzadə ailəsinin faciəsi” adlı sənədli povesti böyük şəxsiyyətin ailəsinin başına gətirilən hadisələri tam olaraq arqumentli şəkildə əsaslandırmamışdı, çünki faktik informasiya üçün hələ Qazaxıstan arixivlərində araşdırmalar aparılmasına ehtiyac var.Məşhur azərbaycanlı maarifpərvər milyonçu, Rusiya İmperiyasının Dövlət Müşaviri, Şərqdə ilk qızlar məktəbinin yaradıcısı, sərvətini xalqın gələcək rifahı üçün sərf edən böyük səxavət sahibi Hacı Zeynalabdin Tağıyev (1823-1924) uzun illər xeyriyyəçilik fəaliyyəti ilə məşğul olmuşdur.Sosializm, kommunizm ideologiyası kapitalizmi özünə rəqib gördüyündən mesenat H.Z.Tağıyev kimi iri kapitalistlərin tariximizdəki xidmətləri mənfi planda təsvir olunurdu.H.Z.Tağıyev barədə həqiqətləri oxucuya çatdıran publisistik məqalələrin araşdırılması bu baxımdan əhəmiyyətlidir.Belə yazılar sırasında Teyyub Qurbanın “Hacı Zeynalabdin Tağıyev: Ömür boyu və yubiley yaşın108 da” (129) adlı publisistik məqaləsi xüsusilə diqqəti cəlb edir.Hacı Zeynalabdin Tağıyev şəxsiyyətini ictimaiyyətin diqqətinə çatdıran, onun barəsində yazılanları saf-çürük edib analitik təhlil süzgəcindən keçirən məqalədə isə publisisti 2 problem düşündürür: H.Z.Tağıyevin təvəllüdünün Azərbaycan Sovet Ensiklopediyasında yanlış göstərilməsi və onun müstəsna fəaliyyətinin təhrif olunaraq ləkələnməsi; sovet dönəmində H.Z.Tağıyevə layiq olduğu dəyərin verilməməsidir.Məqalədə bəzən publisistin ədalətin xilafına çıxanlara qarşı əsaslı dəlillər gətirərək H.Z.Tağıyev barədə yazılan çirkin iftiraları təkzib etməsi, hətta onlara qarşı münasibətdə haqlı qəzəb və hiddəti də duyulmaqdadır.Əli Saləddinin “Zamanın çərxi tərsinə dövran edəndə...” (205) elmi-publisistik məqaləsində publisisti düşündürən əsas məsələ 1937-ci ilin repressiya qurbanı, şair Əhməd Cavadın ölümünə səbəb olan, ona böhtan ataraq müxtəlif mətbuat orqanlarında nalayiq məqalələrlə əleyhinə çıxış edən mənsəb sahiblərinin riyakarlığıdır.Sürgün həyatından qayıtmış Şükriyyə xanımın Azərbaycan Dövlət Arxivindəki sənədlərə istinad edən publisist məqalə boyu Ə.Cavadın repressiyaya məruz qalması ilə bağlı müxtəlif analitik təhlillər aparır.Quba qəzasında Ə.Cavadın müəllim yoldaşı Mircəfər Bağırov və başqa həmkarlarının böhtan dolu ittihamları, bu ittihamların arxasında dayanan şəxsi mənafe düşüncəsi də müəllifə gün kimi aydındır.Əhməd Cavadın repressiyaya məruz qalması ilə bağlı araşdırmalar üçün Əli Saləddinin “Zamanın çərxi tərsinə dövran edəndə...” adlı publisistik yazısı da bir mənbədir.Professor Asif Rüstəmlinin “Cəfər Cabbarlı Cümhuriyyət dönəmində” (197) məqaləsində məqsəd dramaturqun milli şüurun inkişafında xidmətləri, Cümhuriyyət dövründə keçdiyi inkişaf yolunu, parlamentdə stenoqrafçı kimi çalışan C.Cabbarlının mübarizəsini əks etdirməkdir.Onun nəzərində “ədəbi-mədəni mühitdə günü-gündən fitri istedadı ilə tanınan, fəal və coşqun yaradıcılığı ilə ictimaiyyətin diqqətini cəlb edən, dövlət quruculuğu prosesinə həqiqi vətənpərvər, istiqlal ideyalarına sadiq milli ruhlu türkçü idi” (197, s.176).Professor A.Rüstəmli C.Cabbarlının yüksək qədirşünaslıq xarakteri, milli təəssübkeşlik cəhətini xüsusi vurğulamışdı.Müəllif C.Cabbarlının həm ictimai, həm də bədii yaradıcılıq fəaliyyəti haqqında məlumat verir.O, AXC-nin yaranmasında Nuru Paşanın xidmətlərini yüksək qiymətləndirərək Türkiyə – Azərbaycan qardaşlığına “Bakı müharibəsi”, “Ulduz”, “Ədirnə fəthi” pyesləri həsr etməsini vurğulayır, milli dövlət atributu olan 3 rəngli bayrağımızın simvolika açımını ilk dəfə poeziyaya gətirən, “Sevdiyim”,“Azərbaycan bayrağına”, “Salam”, “Dün o gözlər” şeirlərinin müəllifi C.Cabbarlının Azərbaycanın müstəqilliyinə təcavüz faktını Sovet dönəmində yüksək sənətkarlıqla, cəsarətlə bədii ədəbiyyata gətirən sənətkar olduğunu qeyd etmişdir.Məqalədə göstərilir ki, dramaturqun ictimai fəaliyyətində onun dünyagörüşünün formalaşmasında M.B.Məhəmmədzadənin xüsusi rolu var.O, böyük istedadına görə C.Cabbarlını “Yaşıl qələm” və “Müsavat” firqəsinə üzv yazdırır, 1919-cu ildə qurultayın “Dağ kəndlərindən – Sayad Xızı” mövzusunda məruzə edən, Xızının xəstə qadınlarının yetim uşaqlarının, kəndlərin acınacaqlı sosial-iqtisadi vəziyyətindən söhbət açan, radikal sol müsavatçı kimi damğalanan, milli istiqlalın qara buludlarını öncədən duyan, telepatik düşüncə tərzinə malik olan, milli ləyaqət hissindən məhrum olanları tənqid edən duyğulu bir insan kimi təqdim edir.Professor A.Rüstəmlinin elmi publisistikasında sənət və həyat qarşılaşdırması daha öndədir.Onun analitik mühakiməsi konyunkturadan kənar biçimdə, polemik ruhda, istiqlal məfkurəsi müstəvisindədir.Professor Asif Rüstəmlinin “Cəfər Cabbarlı repressiyalar məngənəsində” (198) adlı elmi-publisistik məqaləsində müəllif C.Cabbarlının 1923-cü ildə iyunun 14-də və oktyabrın 5-də Azərbaycan ÇK-sı tərəfindən tutulması, mənəvi təzyiqlərə məruz qalması, əlyazmalarının (“Bakı müharibəsi”, “Araz çayı” pyesləri və s.) müsadirə edilməsi, itirilməsi, evinin qarət olunması, bütün imtiyazlarından məhrum edilməsi, İctimai Şura Cümhuriyyəti Mərkəzi İcraiyyə Komitəsindəki stenoqrafçı, Xalq Ərzaq Komissarlığındakı və “Kommunist” qəzetindəki tərcüməçi vəzifəsindən azad edilməsi, rütubətli zirzəmilərdə əzablı günlər keçirən, bütün bunlara rəğmən istiqlal məfkurəsinə sadiq qalan, müsavatçılarla əlaqəsi olmadığını sözdə rədd etməsi konkret faktlarla əks olunmuşdur.Müəllifin müxtəlif arxivlərdə gərgin əməksevərliyi nəticəsində istinad verdiyi konkret interpretasiyalar (şərhlər) publisistikanın elmi faktoqrafik dinamizmini daha da artırır.Müəllif öz mühakimələri ilə oxucuya ünvanlandığı bədii publisistik üslublu, müxtəlif suallarla C.Cabbarlının familiyasının yanlış olaraq “zadə” kimi göstərilməsi, “İstiqlal” qəzetindəki gizli fəaliyyəti, yazıçı haqqında heç bir yerdə rast gəlinməyən məlumatlar verir, digər qaranlıq mətləblərə də işıq salır.“Azərbaycan” jurnalı publisistikasında yubileylər münasibəti ilə çap olunmuş məqalələrin tədqiqata cəlb olunması publisistikanın real faktik funksiyasını yerinə yetirməklə yanaşı həmin şəxsiyyətlərin həyat və fəaliyyətini öyrənmək baxımından böyük əhəmiyyət daşıyır.Gələcək publisistika tədqiqatlarında adları qeyd olunmayan, xalqın taleyində böyük rolu olan tarixi şəxsiyyətlərin araşdırımasına ehtiyac var.Publisistika müstəvisində ekoloji problemlər: baxışlar və axtarışlar Müasir dövrün qlobal problemlərindən olan ekoloji problemlər əvvələr lokal xarakter daşısalar da, elm və texnikanın inkişafı, sənayeləşmə şəraitində insanların razılaşdırılmamış fəaliyyətləri nəticəsində getdikcə ümumbəşəri xarakter almışdır və bütövlükdə bəşəriyyətin marağını cəlb etmişdir.Müxtəlif səbəblərdən yaranan ekoloji problemlər publisistikanın aktual mövzusu olaraq qalmaqdadır.Hətta publisistika tədqiqatçıları artıq bu problemi nəzəri səviyyədə belə öyrənməyə cəhd göstərmişlər.Amerika publisis111 tika tədqiqatçılarının fikrincə (267) dünya ictimaiyyəti ictimai mühit dəyişikliklərinə istinadən jurnalistika məsələlərini təhlil edir, realistlər və konstruktivistlər eyni problemlər haqqında deyil, publisistika tədqiqatlarında qloballaşma haqqında daha çox müzakirə edirlər.Publisistikada ekoloji problem mövzusunun tədqiqi XX əsrin 80-ci illərindən başlamışdır.Hələ ABŞ-ın Pensilvaniya ştatındakı Vifleemdə Lixay Universiteti jurnalistika fakültəsinin dekanı, ekoloji və elmi publisistika sahəsində dünya səviyyəsində tanınmış professor Şaron Fridmanın həmin fakültənin professoru, Kennet Fridmanla birlikdə hazırladıqları “Reporting on Environment: Handbook for Journalists” dərs vəsaiti 1988-ci ildə, sonra düzəlişlərlə birgə 1996-cı ildə təkrar çap olunmuş və dünyanın bir çox dillərinə tərcümə edilmişdir.Qlobal ekoloji təhlükənin – silahlanma, kimyəvi, bakterioloji nüvə silahlarının insan həyatının məhvi, müharibələr nəticəsində torpaqların çirkləndirilməsi, insanların kütləvi surətdə zəhərlənməsi və s.dünya publisistlərini düşündürməyə başlamışdır.Bu da publisistikada ekoloji problemlərin aktuallığını bir daha şərtləndirir.Müasir ekoloji problemlərin həlli təbliğat əsasında ekoloji mədəniyyətin inkişaf etdirilməsini tələb edir.Publisistikada ekoloji mədəniyyət amilinə – ekoloji bilik, ekoloji şüurda mədəni özünüdərketmənin yüksəlməsinə daha çox ehtiyac var.“Azərbaycan” jurnalında çap olunmuş Ələkbər Abbasovun “Zəhər” (2), Vəli Həbiboğlunun “Ekoloji fəlakət qarşısında” (83), Rəhman Səmədovun “Torpaq, onun qədrini bilirikmi?” (217), “Azərbaycan yaşıllıqları: onu qoruya bilirikmi?” (216), Ağacəfər Həsənlinin “Cənub meşələrinin həyəcanı” (85), Əbülfət Qasımovun “Ekosid” (112) ekoloji oçerkləri dünyanın qlobal məsələlərindən olan ekoloji problem mövzusundadır və həmin publisistik əsərlər adı çəkilən problemin araşdırılması baxımından əhəmiyyətlidir.Publisistlər məsələyə daha çox qneseoloji baxımından, yəni təbiətlə cəmiyyətin qarşılıqlı əlaqəsinin subyekt-obyekt münasibətləri kontekstindən yanaşmışdır.1980-cı illərdə aşkarlıq və demokratiyanın qazandırdığı imkanlar “Azərbaycan” jurnalında ekoloji oçerklərin sayını artırdı.Ələkbər Abbasovun “Zəhər” ekoloji oçerkində publisist yüksək nailiyyətlər qazanmaq naminə daim fərqlənən kənd təsərrüfatı sahəsində tələb olunan ehtiyacı təmin etməkdən ötrü insan həyatına dəhşətli təhlükə törədən 44 adda zəhərli pestisidlərin və digər kimyəvi preparatların miqdarına görə Azərbaycanın SSRİ-də birinci yerdə dayanması ekoloji problemləri yaradan ciddi faktor kimi göstərilmişdir.Çünki sabiq sovetlər birliyi məkanında istehsal olunan 5,7%-i, pambıq ipliyinin 9,6%-i, ipək xammalının 11,7-i Azərbaycanın payına düşürdü.Publisisti ən çox hiddətləndirən isə canlı təbiətə divan tutan problemlərin həlli istiqamətində irəli sürülən təkliflərin kağız üzərində qalmasıdır.Vəli Həbiboğlunun “Ekoloji fəlakət qarşısında”, Rəhman Səmədovun “Torpaq, onun qədrini bilirikmi?” oçerklərində neft faktoru ekoloji problemi yaradan amil kimi dəyərləndirilir.Bu barədə Vəli Həbiboğlunun “Ekoloji fəlakət qarşısında” oçerki olduqca maraqlıdır.Müəllif 60-cı illərin oçerk ideyalarına zərbə endirirdi: “Qara qızıl” bütövlükdə bizə heç də ağ gün verməmişdir.Bir çox dünya şəhərləri bu mayenin hesabına çiçəkləndiyi halda, Bakı şəhərinin iqtisadi və ekoloji şəraiti son dərəcə aşağı səviyyəyə düşmüşdür.Təkcə Abşeronun neft mədənləri yerləşən ərazisini gəzmək kifayətdir.Burada torpaqlar dərin qatlaradək neftə bulaşmış, çoxlu çirkab gölməçələr əmələ gəlmişdir.Təkcə nəinki əkinə yararlı torpaq sahəsi sıradan çıxmış, həm də Abşeronun ekologiyası pozulmuşdur” (83, s.163).Publisist Vəli Həbiboğlu Azərbaycan neftini Rusiyanın neftə olan tələbatının 70-80 faizini ödəyən ucuz qiymətə satılan xamal mənbəyi, milyonlarla insanın sağlamlığına zərər vuran, həyat təhlükəsinə çevrilən amil kimi qələmə vermişdir.Rəhman Səmədovun “Torpaq, onun qədrini bilirikmi?” (217) ekoloji oçerkində illərdən bəri publisistlərin böyük nemətlərimizdən biri, istismar olunan Abşeron yarımadasındakı su hövzələrini çirkləndirən, torpaq fondunun korlanmasına gətirib çıxarmış neft barədə olan ekoloji böhrana daha dərindən nəzər salır.Yaranan ekoloji böhran Bakının kəndlərində kurort salma işinə əngəllər törətmiş, canlı və cansız varlıqlar arasındakı zəncirvari əlaqə qırılmışdır.Publisist dəqiq hesablamalarla acınacaqlı vəziyyəti təəssüf hissi ilə canlandırır: “İndiyədək neftin istismarı nəticəsində nə az, nə də çox 20, 262 hektar və ya NQÇİ-nin fondundakı torpaq sahələrinin 50 faizi çirklənməyə məruz qalmışdı” (217, s.144).Müəllif zəngin torpaqların, suyun yararsız hala gəlməsində həyata keçirilən tədbirlərin etinasızlıqlar, buraxılan səhvlər, yol verilən nöqsanları səbəbindən baş verdiyini göstərmişdir.Əsas obraz isə müəllifin özüdür.V.Həbiboğlunun təhlillərindən oxucu özü nəticə çıxarır, qaldırılan problemin nə vaxtsa qələbə çalacağına inanır.Müasir neftçıxarma üsulları, yeni texnoloji avadanlıqlarla hasil olunan neft, əlbəttə ki, böyük sovet dövründəki kimi ekoloji qlobal problemlərin yaranmasına imkan vermir.Ağacəfər Həsənlinin “Cənub meşələrinin həyəcanı” ekoloji-oçerkində ekoloji problemin məkanı “Azərbaycanın zümrüd qaşı”, “Cənub mirvarisi” adlanan nadir bitkilərlə zəngin Astara, Lənkəran, Yardımlı, Lerik meşələridir.Müxtəlif vəzifəli şəxslərin səhlənkar yanaşması, torpaqdan doğru şəkildə istifadə olunmaması, flora və faunanın yararsız hala gətirilməsi, mənimsənilməsi, tükənməz oduna olan ehtiyacı əhalinin meşəni amansız istismar etməsi, yeni salınmış süni meşə zolaqlarının vaxtında suvarılmaması, antisanitariya, natəmizlikdən yaranan meşə yanğınları, vaxtilə 700-750 min hektar sahəni əhatə edən Talış meşələrinin 160 min hektar sahəyə düşməsi ekoloji problemi yaradan səbəblər kimi açıqlanır.Publisist mövcud problemin həlli yolunda müxtəlif ölkələrin meşələrinin qorunmasında həssas münasibətlə müqayisə edərək analitik təhlillər aparır.Təbiətin sivil formada xilas yolunu axtarır.Rəhman Səmədovun “Azərbaycan yaşıllıqları: onu qoruya bilirikmi?” məqaləsində Azərbaycanın ümumi ərazisində meşə zolaqları, onun bitkilərinin biocoğrafi, meşə ekosisteminin xüsusiyyətləri aydınlaşdırlır.Elektrik enerjisindən kifayət qədər bəhrələnməyən əhalinin Aran meşələrini amansız istismar etməsi, Zaqatala və Göygöl dövlət qoruqlarında tozağacı meşəlikləri sahəsinin azalması, “Qırmızı kitab”a salınmış Şərq çinarı, Araz palıdının yerləşdiyi ərazilərin, Zəngilan rayonundakı Bəsitçay çinar meşəsinin, Qaragöl qoruğu, Laçın və Qubadlı dövlət yasaqlıqlığının düşmən işğalına məruz qalması, meşələrin azalması nəticəsində torpağın eroziyası, vətəndaşların ehtiyatsızlığı ucbatından Şamaxı və Şəki meşələrinin yanğına məruz qalması ekoloji problemi yaradan amillər kimi göstərilir.Erməni işğalçılarının destruktiv ekoloji siyasəti – planlı və şüurlu şəkildə torpaqlarımızın, fauna və floraya qarşı amansız dağıdıcı, vəhşi hücumları, mədəni sərvətlərimizin, tarixi abidələrimizin məhv edilməsi və s.problemlərin dünya ictimaiyyətinə çatdırılması azərbaycanlı publisistlərin əsas vəzifələrindən biridir.Əbülfət Qasımovun “Ekosid” (112) oçerkində publisisti ermənilərin Qarabağda törətdikləri ekoloji terror və onun acı nəticələri daha çox düşündürür.Ermənilərin işğal etdikləri ərazilərdə körpülərin, kommunikasiya xətlərinin partladılması, ağır döyüş texnikasından istifadə etməklə ciddi dağıntıların, yanğınların törədilməsi, kənd təsərrüfatının, heyvandarlığın məhv olunması, topaqların sürtkü yağları ilə çirkləndirilməsi, meşələrin azalması, Azərbaycana gələn çayların müxtəlif kimyəvi, bioloji və radioaktiv maddələrlə çirkləndirilməsi, yeraltı və yerüstü sərvətlərin – qızıl, civə, mis və s.amansız istismar olunması ekoloji terrorun paradiqmalarındandır.Publisisti cari zamanda daha çox narahat edən məsələ dünya ictimaiyyətinin bu problemə qarşı susmasıdır.Azərbaycanda mövcud olan ekoloji problemlər daim publisistlərimizi düşündürmüş və bu publisistikamızın aktual mövzusu olaraq qalmaqdadır.Publisistlər ekoloji problemin həlli yolunu gərgin vəziyyətə qarşı ümumi mövqedə birləşib mübarizə aparmaqda görürdülər.Bu məsələlərin həlli istiqamətində bir sıra beynəlxalq qərarlar verilmişdir.Bu baxımdan AŞPA-nın 2016-cı ilin yanvar sessiyasında “Azərbaycan sərhədyanı rayonlarının sakinlərinin qəsdən içməli sudan məhrum edilməsi” adlı qətnamə Avropa Şurasının Parlament Assambleyasının (AŞPA) müzakirə edilərək qəbul edilmişdir.Müasir dövrdə ekoloji mühiti sağlamlaşdırmaq üçün cəmiyyəti düzgün istiqamətdə maarifləndirmək məqsədi ilə publisistlər müasir rəqəmli informasiya texnologiyalarının psixoekoloji təsir imkanlarından maksimum yararlanmalıdır.Publisist yalnız ekoloji problemlər mövzusunda informativliyə meyil etməklə yanaşı, ekoloji savadsızlığın ləğvi, ekoloji mədəniyyətin doğru istiqamətdə inkişaf etdirilməsini qarşıya vəzifə kimi qoymalıdır.Ekoloji problemlərin doğurduğu təhlükələri, psixoekoloji məsələlərin həlli istiqamətində təbliğatçılıq işi publisistikanın əsas vəzifəsindən biridir.III FƏSİL MİLLİ KÖKƏ QAYIDIŞ VƏ TÜRK DÜNYASININ PUBLİSİSTİKADA BƏDİİ ƏKSİ S ovet dövründə ideoloji yanaşmalar səbəbindən publisistikada türk dünyası mövzusu bəzən təhrif olunaraq birtərəfli təqdim olunmuş, obyektiv şəkildə dəyərləndirilməmişdir.XX əsrin əvvəllərində xalqın intellekt və emosiya prosesinin, potensialının oyandığı dövrdə Sovet rejiminin zorən tətbiqi, antimmili təbliğat kampaniyası, xalqın kimliyindən, keçmişindən, tarixi statusundan məhrum etmək siyasəti bütün başlanan milli oyanış proseslərini yarımçıq qoydu.Xüsusən 1920-1930-cu illərdə türk dünyası mövzusunda yazan yazıçılar bəzən “pantürkist”, “millətçi” kimi damğalanmışdır.19601970-ci illərdə siyasi mülayimləşmə nəticəsində yazıçı publisistikasında türk mənəvi birliyi ideyası təbliğ olunmağa başlanıldı.XX əsrin sonlarından etibarən Azərbaycanda ictimai-siyasi sistemin dəyişməsi türklüyün bütövlükdə etno-kulturoloji aspektlərinin, o cümlədən ədəbi əlaqələrin tarixi inkişaf mərhələlərinə yeni müstəvidən və daha dərindən nəzər salmağa, onları obyektiv dəyərləndirməyə imkan verdi.Müstəqillik illərində mətbuatda türkçülük təbliğatı milli özünüdərkin formalaşmasına böyük təsir göstərdi.Türkiyə dövlətinin banisi, qurucusu Mustafa Kamal Atatürk mətbuatın nüfuz və təsir imkanlarına, sözün qüdrətinə diqqəti yönəldərək yazırdı: “Mətbuat millətin ümumi səsidir.Bir milləti maarifləndirmək və oyatmaq, bir millətə möhtac olduğu zehni qidanı vermək üçün, qısa desək, bir millətin xoşbəxtlik yolu olan müştərək yöndə yürüməsini təmin etmək üçün mətbuat təkbaşına bir qüvvə, bir məktəb, bir rəhbərdir” (125, s.159).Milli kökə qayıdış, milli mənlik şüurunun oyanması, milli istiqlal düşüncəsinin, milli ideologiyanın formalaşması, genetik yaddaşın dirçəldilməsi publisistikada da türk dünyası mövzu117 suna qarşı böyük maraq oyatdı.Bu səbəbdən ortaq mədəniyyətə və düşüncə sisteminə malik türksoylu xalqların Azərbaycanla bağlı ədəbi-əlaqələrindən bəhs edən bu mövzunun “Azərbaycan” jurnalının publisistik materialları əsasında araşdırılması bu gün xüsusi aktuallıq kəsb edir.Milli kökə qayıdış mövzusu, eyni zamanda azərbaycanlılara qarşı törədilən soyqırımlara nəzər yetirməyə, araşdırmağa vadar edir.“Azərbaycan” jurnalı publisistikasında Türk dünyası mövzusunun qaynaqları Türkiyədə, İranda, İraqda, Türkmənistanda, Özbəkistanda, vaxtilə Qərbi Azərbaycanda, yaşayan türklərin ictimai-siyasi, mədəni mühiti ilə bağlıdır.1960-cı illərdən sonra Azərbaycan publisistlərində Türkiyə mövzusuna maraq oyandı.Buna tarixdə baş verən siyasi proseslər də təsir göstərdi.Uzun müddət davam edən siyasi gərginlikdən sonra, 1960-cı illərdə Sovet-Türkiyə münasibətlərində müəyyən yaxınlaşma meyilləri hiss edilməyə başladı.Tarixçi, professor Musa Qasımlı öz araşdırmalarında bu haqda belə yazırdı: “Stalinin ölümü sovet xarici siyasətinə bir sıra yeniliklər gətirdi.SSRİ özünün birtərəfli qaydada dağıtdığı sovet-türk münasibətlərini bərpa etmək xəttini seçdi.Sovet dövləti 1953-cü il 30 may tarixli notasında sovet-türk münasibətlərinə yenidən baxdığını və Türkiyədən heç bir torpaq ərazisi tələb etmədiyini bildirdi.Sovet İttifaqının belə mövqeyi qarşılıqlı münasibətlərdə olan soyuqluğun tədricən aradan qaldırılmasına ciddi təsir etdi.50-ci illərin sonlarından münasibətlərin normallaşması üçün cəhdlər edildi” (111, s.1967-ci ildə isə baş nazir Süleyman Dəmirəlin SSRİ-yə səfərləri münasibətlərin normallaşdırılmasında əhəmiyyətli addımlar oldu və Türkiyə – Azərbaycan münasibətlərinə xüsusi diqqət ayrıldı.Professor Musa Qasımlının fikrincə SSRİ-nin Türkiyəyə münasibətdə yeritdiyi siyasətdə Azərbaycan müstəsna rol oynayırdı.Sovet rəhbərləri iki ölkə arasında münasibətlərin normallaşdırılmasında Azərbaycan faktoruna xüsusi önəm verərək hər iki dövlətin dostluğunu alqışladı.Türkiyə mövzusu Türkiyəyə səfər edənlərin məlumatı ilə məhdudlaşdığından bu mövzu özünü bədii publisistikanın oçerk janrında tapdı.Əlbəttə, Türkiyə mövzusu bütün publisistlərin maraq dairəsində deyildi.Çünki Türkiyə haqqında yazmaq daxildən gələn və uzun müddət yaşadılan türkçülük sevgisinin bir təzahürü idi.Publisist Rəşad Məcid “Səfərin təzəsi, dostun köhnəsi” adlı oçerkində Türkiyənin bir ölkə modeli olaraq azərbaycanlıların, xüsusilə türk dilinə yaxından bələd olan şəxslərin qəlbində yaratdığı doğmalıq, yaxınlıq hissini belə aydınlaşdırmışdı: “Türkiyə bizim ilk məhəbbətimiz kimi qəlbimizdə daim kövrək yer tutan bir ölkədi.Xüsusilə, SSR-də yaşayıb türkcə danışan bir insan üçün Türkiyənin divanəsi olmamaq qeyri-mümkün idi” (138, s.48).Sosialist hakimiyyətindən çıxıb kapitalist, burjua münasibətlərinin hökm sürdüyü cəmiyyətdə Türkiyəni görməyən Sovet adamı üçün bir ölkə kimi nə qədər yeni idisə, bir o qədər informativ xarakter baxımından maraqlı hesab olunurdu.XX əsrin 90-cı illəri təkcə Azərbaycan üçün deyil, bütünlükdə türk dünyası üçün əlamətdar hesab edilə bilər.Belə ki, XX əsrin 90-cı illərinə qədər türk dünyasını beynəlxalq aləmdə təkcə Türkiyə Respublikası təmsil edirdi.1990-cı illərin başlanğıcında SSRİ-nin dağılması nəticəsində daha beş türk dövlətinin – Azərbaycan, Qazaxıstan, Qırğızıstan, Özbəkistan və Türkmənistanın müstəqillik qazanması ilə türk dünyasında nəzərə çarpacaq dərəcədə bir canlanma başlandı.Bu qarşılıqlı yaxınlaşma dünyada və xüsüsən də, Avropada gedən inteqrasiya prosesləri ilə üst-üstə düşür və türk xalqlarının həyati mənafeyindən doğduğuna görə getdikcə daha çox aktuallıq kəsb edir.Qloballaşma prosesində publisistikanın funksional ölçüsü nəzərə alınsa, Türkiyə – Azərbaycan ədəbi əlaqələri daha sıx inkişafa xidmət edən publisistik əsərlərin müasir dövrdə yazılmasına ehtiyac var.İki dövlətin mədəni əlaqələrinin tarixi və perspektivləri ilə bağlı dövlət rəhbərləri dəfələrlə fikirlər söyləmiş, bu əlaqələrin daimi və əbədi olacağı haqqında bəyanatlar vermişlər.Uu öndər Heydər Əliyevin bəyan etdiyi “Biz bir millət, iki dövlətik” deyimi hər bir azərbaycanlı və türkiyəli üçün prioritet istiqamətdir.Müstəqillik illərində Azərbaycan Respublikasının türkdilli dövlətlərlə, müxtəlif respublikalar tərkibində kompakt halda yaşayan türk xalqları ilə geniş və hərtərəfli əlaqələr qurması və inteqrasiya proseslərində yaxından və fəal iştirak etməsi türk dünyasında birlik və əməkdaşlığın inkişaf edib möhkəmləndirilməsinə sanballı töhfələr verir.Bədii publisistikada Türkiyə mövzusu “Azərbaycan” jurnalında çap olunmuş Mehdi Hüseynin “Bir ay və bir gün” (88), Nigar Rəfibəylinin “Sağlıqla qal, yaxın qonşu” (188,189), Elçinin “Yaxın, Uzaq Türkiyə” (45), Məmməd Aslanın “Ərzurumun gədiyinə varanda...” (20), Əli Səmədlinin “Mən bir ceviz ağacıyam Gülxanə parkında” (214), Aybəniz Əliyevanın (Kəngərli) “Ziya Göyalp” (68), “Türklüyün fədaisi” (69), İbrahim Bozyelin “Azərbaycan diyarından” (33) adlı publisistik əsərləri Türkiyə mövzusundadır.Sovet dövründə ədəbi-mədəni əlaqələri inkişaf etdirmək məqsədi ilə M.Hüseynin, Elçinin, M.Aslanın səfərləri xarici ölkələrdə hansısa nümayəndənin dəvəti ilə həyata keçirilirdi.Həmin səfər təəssüratları ilə bağlı “Azərbaycan” jurnalında çap olunmuş oçerklər də oxucular tərəfindən böyük maraqla qarşılanırdı və hər iki dövlətin ədəbi-mədəni əlaqələrinin inkişafında böyük rol oynamış olurdu.Vaxtilə Rəfiq Zəka Xəndanın “Azərbaycan” jurnalında çap etdirdiyi Türkiyə Folklor Araşdırmaları Akademiyasının prezidenti Ürfan Nəsrəddinoğlu ilə müsahibəsində azərbaycanlılar barəsində qarşılıqlı fikrini söyləmişdi: “Keçən səfərdən aldığım təəssüratlarımı “Azərbaycan cümhuriyyəti” adlı kitabımda yazdım.Kitabımın sonuncu fəsli “Azərbaycandan doymadım” adlanır.Sizlərdən doymaq mümkün deyil.Hər azərbaycanlının könlündə bir şeir dünyası var.Ədəbi əlaqələrimizi möhkəmləndirməliyik” (93, s.Mehdi Hüseyn 1963-cü ildə may-iyul aylarında Eren və Tofiqin bələdçiliyi ilə Moskva-Ankara-İstanbulda olmuş, səfərlə bağlı təəssüratlarını “Bir ay və bir gün” (88) oçerkində qələmə almışdır.İntrotekstura (daxili mətn) strukturu baxımından gündəlik şəklində qələmə alınmış əsərdə Ankara Universitetinin rektoru Suat Kamal Yetkinin Stalin şəxsiyyətinə pərəstiş dövründə Tolstoy, Çexov, Qorki kimi yazıçıların azadlıqdan məhrum edilməsi kimi fikirləri M.Hüseyn tərəfindən müsbət qarşılanmasa da, müasir aspektdən düşünəndə haqlı qənaətlər olduğunu təsdiq etmək olar.Yazıçının ideoloji yanaşmaları nə qədər açıq mövqedən qabardılsa da, Türkiyənin maddi və mənəvi mədəniyyəti ilə bağlı məlumatlar əsərin kompozisiyasına xüsusi nikbin ovqat qatır.Ümumiyyətlə, mədəniyyət amili müxtəlif sivilizasiyalar arasındakı əlaqələrin, yaxınlaşmaların, bəzən isə harmoniyanın təmin edilməsində mühüm rol oynayır.Buna görə də türk dünyasında mədəniyyət faktoru milli-mənəvi dəyərlərlə bəşəri dəyərlər arasında böyük körpü funksiyasını yerinə yetirir.Mədəniyyət isə geniş anlayış olub yalnız dili, ədəbiyyatı, mətbuatı deyil, eləcə də teatr, musiqi, təsviri sənət, adət-ənənə, milli mətbəx və sair kimi mənəvi sərvətləri əhatə edir.Mehdi Hüseyn dram artisti Cüneyt Gögçerin ifa etdiyi rollardakı tamaşalarını, Ankaradakı Atatürk movzeleyini (Anıt qəbri), Konyadakı Mövlanə muzeyini, İstanbulu, Topqapı sarayını, Sultan Əbdülhəmid sarayını böyük məhəbbətlə təsvir edir.M.Hüseyn ədəbiyyat məsələlərində hər iki ölkənin ədəbi nümunələrinin bir-birinə tanıdılmasında tərcümə əlaqələrinin güclənməsində görür.M.Hüseynin Türkiyədə Sovet sosializm cəmiyyətinin obyektiv yanaşma olmadığını bildirsə də, Türkiyədəki mövcud burjua cəmiyyətinə qarşı antaqonist (barışmaz) mövqeyini bildirir.O, Sünullah Aksoyun kənd mövzusunda yazdığı “Qarapürcək” romanını, Cahid Atayın “Hamdi və Hamdi”, Yaşar Kamalın “Yer, dəmir, göy, mis”, müstəqil Türkiyə uğrunda qələmi ilə mübarizə aparan, xalqın sevgisini qazanmış, Türkiyə ədəbiyyatını proqressiv və demokratik ideallarla zənginləşdirən Tofiq Fikrət barədə fikirləri diqqəti cəlb edir.Nigar Rəfibəylinin “Sağlıqla qal, yaxın qonşu” 1969-cu il 8-25 may tarixində Türkiyəyə səfəri ilə bağlı yazılmış, “Azərbaycan” jurnalının 1970-ci il 3-4-cü saylarında çap olunmuşdu.Əsərdə müəllif həyat yoldaşı Rəsul Rza ilə birgə Türkiyənin Ankara, İzmir, Bursa, İstanbul şəhərlərində olurlar.Yol təəssüratları, müəllifin lirik emosional hissi daha öndədir.Ədəbiyyat məsələlərinə diqqət müəllifin yaradıcılığında daha geniş yer tutur.O, Azərbaycan ədəbiyyatının Türkiyədə tanıdılmasının böyük tərəfdarıdır: “Gözüm ərəb əlifbası ilə basılmış tanış bir kitaba sataşdı.Molla Pənah Vaqif, əzizim, xoş gördük, sən Türkiyə torpağına xoş gəlmisən, o gün olsun ki, Sabir gəlsin, Mirzə Cəlil, Mirzə Fətəli Axundov gəlsin bu ölkəyə...Hər cürə kitabla dolu olan kitab mağazalarında yeriniz elə görünür ki” (188, s.152).Şairə, İstanbulun “sahaflar” kitab mağazalarında Füzuli və Nəsimidən başqa şairin kitablarını görə bilməyəndə təəssüflənir.Əsərdə ədəbiyyat məsələlərində daha çox N.Hikmətə geniş yer verilmişdi.O, Nazim Hikmətə çirkab atanlara ikrah hissi ilə yanaşır.Nigar Rəfibəylinin “Sağlıqla qal, yaxın qonşu” əsərində Türkiyə memarlığı haqqında – Konyada Mövlana türbəsi, memar Sinanın üslubunda tikilmiş, 1558-1566-cı illərə aid olan Səlimiyyə camisi, Nəsimi və Füzulinin divanı, bəzək, silah əşyalarının qorunduğu İzzət Qoyunoğlunun muzeyi, Ayasofya, Süleymaniyyə, 6 minarədən ibarət Sultan Əhməd məscidi, türk mədəniyyətinin zövq və tələbinə uyğun tikilən İstanbul “Kültür sarayı”, Tofiq Fikrətin ev muzeyi – Aşiyanı, İstiqlal caddəsindəki rus çarı I Nikolayın tikdirdiyi cığır sularla dolu olan konsulxana haqqında məlumatları ilə oxucuda böyük maraq doğurur.Türkiyə – Azərbaycan ədəbi-mədəni əlaqələrinin inkişafında böyük rolu olmuş yazıçılardan biri də Elçindi.Elçin bu sahədə göstərdiyi xidmətlərinə görə 2003-cü ildə Yedditəpə Universitetinin Senatı tərəfindən Universitetin fəxri doktoru adına, 2007-ci ildə Türk Dünyası Yazarlar və Sənətçilər Vəqfi tərəfindən “Türk dünyasına xidmət” mükafatına layiq görülmüşdür.Onun Türkiyə ilə bağlı ilk əsəri “Yaxın, uzaq Türkiyə” publisistik oçerkidir.1979-cu ildə 22 iyun tarixində tərcüməçi Muza Pavlova, tarixi romanlar müəllifi yazıçı İqor Kovalenko ilə birlikdə iki ölkə arasında qarşılıqlı əlaqələri möhkəmləndirmək məqsədilə, Türkiyə Yazarlar Sindikasının dəvəti ilə ilk dəfə Türkiyəyə səfər edir.M.Hüseyndən on beş il sonra Elçinin Türkiyəyə səfər etməsi və təəssüratlarını ədəbi ictimaiyyətlə bölüşməsi ədəbi mühitdə olduqca maraqla qarşılanmışdı.Elçin yaradıcılığı haqqında araşdırma aparan Sevinc Rəhimovanın qənaətlərinə görə “Yaxın, uzaq Türkiyə” publisistik oçerkində “müəllif yalnız maraqlı səfər təəssüratlarını təsvir etməklə kifayətlənmir, həm də təhlil və şərhlərlə müəyyən nəticələrə gəlir (190, s.16).Əslində əsərdə publisistin əsas məqsədi şahidi olduğu siyasi-ictimai problemlər barədə müasir türk həyat tərzi, ədəbi proses barədə müşahidə və düşüncələrini oxucuyla bölüşmək istəyirdi.Türkiyədə Ecevit höküməti dövründəki terrorçuluğun baş alıb getdiyi sağ və sol ekstremistlərin qarşı-qarşıya durduğu Qəhrəmanmaraş müharibəsinin faciələrinin hökm sürdüyü, yüzlərlə igid türk oğullarının analarının gözü yaşlı qaldığı, ölkənin 19 vilayətində hərbi vəziyyətin elan olunduğu bir dövrdə publisist Türkiyə ilə tanış olur.Əslində burjua və kapitalist münasibətlərdən uzaq böyümüş sovet adamı şüuru üçün qarşılanan siyasi vəziyyət ağlabatan deyildi.Elçini ən çox təəccübləndirən Türkiyədə qəzet İnstitutunun inkişafı, qəzet oxucularının sayının çoxluğu, demokratik mətbuat azadlığı, iqtidar və müxalifət partiyalarına qarşı dövlətin sırf demokratik münasibətidir.Elçinin türklərlə bağlı təəssüratları da maraqlıdır: “Türklər öz təbiətləri etibari ilə son dərəcə nəzakətli və mədəni bir xalqdır və onların zarafatlarında, gülüşlərində bir incəlik, necə deyərlər, akvarellə işlənmiş bir yumor var” (45, s.114).Elçinin “Yaxın, uzaq Türkiyə” əsəri dərin elmi düşüncə ilə fəal ədəbi təcrübənin, müşahidənin vəhdətindən yoğrulmuşdu.Akademik Həmid Araslının fikrincə (19) “Yaxın, uzaq Türkiyə” əsərində müəllif gördüklərini yalnız təsvir etməklə kifayətlənmir, görüb anladıqlarını oxuculara təhlil və şərhlərlə maraqlı bir şəkildə çatdırır.Onun yaradıcılığının meyarı millilik və bəşərilikdir.Elçin hər şeydən öncə bir ədəbiyyat tədqiqatçısıdır.Bu təcrübəsi onun ədəbi hadisələri analitik təhlil edən zaman daha çox üzə çıxır.Elçin pessimist yazıçı hesab etdiyi Yaşar Kamalın ədəbiyyatçı mövqeyini təhlil edir, Əziz Nesinin “Cərrahların konqresi” hekayəsini yüksək qiymətləndirir.Ən yaxşı romançı Dəmirdaş Ceyhunu hesab edir.Elçin qarışıq siyasi-ictimai fonda inkişaf edən türk ədəbiyyatını optimist ədəbiyyat hesab edir və bu optimistliyi yaşadan Kamal Tahir, Orxan Kamal, Orxan Vəli, Yaşar Kamal, Covdət Anday, Fazil Hüsnü Dağlarca, Əziz Nesin, Xaldun Tener, estetik cəhətdən Orxan Kamalın hekayələrini çox bəyənir.Ümumiyyətlə, Türkiyə ədəbiyyatı Elçinin gözündə müxtəlifliyi və çoxşaxəliliyi ilə özünü təsdiq edə bilən ədəbiyyatdır.Bu mükəmməlliyin səbəbini türkün bütün dövrlərində yazıçının siyasətlə məşğul olması, xalqla bağlı olmasında görürdü.Eyni zamanda, Türkiyə ədəbiyyatını yazıçı həm vətəndaş, həm də vicdan ədəbiyyatı kimi səciyyələndirir.Türkiyə ədəbiyyatının müəyyən istiqamətə yönəlməsində oynadığı rolu, hətta Atatürk reformalarının həyata keçməsində türk ədiblərinin dayağını vurğulayır.Elçin Türkiyədə uşaq ədəbiyyatının nümayəndəsi kimi Əziz Nesin, Dəmirdaş Ceyhunun adını çəksə də, uşaq ədəbiyyatına qarşı olan vulqar sosioloji yanaşmanı inkar edir.Tənzimat ədəbiyyatından sonrakı generasiya publisisti daha çox düşündürür.R.Güntəkin, Ə.Hamid, T.Fikrət kimi dünyaşöhrətli yazıçılara öz ölkəsində birtərəfli münasibətə aydınlıq gətirir.Elçinin fikrincə, Atatürkün reformalarından olan ərəb əlifbasının latın əlifbasına keçidi nəticəsində ərəb mənşəli sözlərin sözdəyişmə prosesində müasir dilə uyuşması oxucunu klassik ədəbiyyatdan uzaqlaşdırdı.XIX əsrin sonu XX əsrin əvvəllərindəki ədəbiyyatda müasir dövrün ehtiyacı ilə səsləşməsi baxımından yanaşılması, kosmopolitçiliyə gətirib çıxaran milliliyə yuxarıdan aşağı baxılması ümumbəşəri yazıçılara birtərəfli mövqedən yanaşmağa gətirib çıxarmışdı.Elçin Türkiyə ədəbiyyatı məsələsində ən çox üzərində dayandığı, uşaqlıq xatirələrində silinməz iz buraxan Nazim Hikmətdir.N.Hikmətin “Mən bir ceviz ağacıyam Gülxanə parkında” şeiri Elçini, M.Aslanı, Ə.Səmədlini məhz Gülhanə parkında həmin Ceviz ağacı ilə tanış olmağa sövq etmişdi.Publisist sənətkar və zamanla bağlı düşüncəsində onun sevincinə səbəb olan amil həyatı boyu damğalanan, təqiblərə məruz qalan, məhbusluq taleyi yaşayan N.Hikmətə Türkiyədə yaş və vəzifə kateqoriyasından asılı olmadan bütün insanların dərin sevgisidir.Publisist bəzən müqayisəli təhlil metoduna üz tutur.Azərbaycanda və Türkiyədə N.Hikmətə qarşı olan oxucu sevgisini müqayisə edir.Elçin yaradıcılığının araşdırmaçısı, Azərbaycan Milli Elmlər Akademiyasının müxbir üzvü Nərgiz Paşayevanın fikrincə “60-70-ci illərin ədəbi prosesi ayrı-ayrı fərdi üslubların meydana çıxması; özünü təsdiq etməsi, üslub yeknəsəqliyindən üslub polifonizminə meyili ilə, mənəvi-əxlaqi problemlərə.Fərdin səadət axtarışlarına, insanın özünü dərk etməsinə istiqamət alan problematik ilə təzahür etmişdir” (185, s.Elçin və “altmışıncılar” ədəbi nəslinin digər görkəmli nümayəndələri əxlaqda, mənəviyyatda süniliyə, eybəcərliyə qarşı çıxdılar.Onun erməni kor Akopun İstiqlal caddəsindəki qaranlıq mənzərə ilə bağlı verdiyi məlumat, əslində həmin erməninin xarakterindəki naqisliyindən xəbər verirdi.Həmin qaranlıq mənzərə isə əslində bu cəmiyyətin mövcud deqradasiyasının, yüngül estetik tələblərinin bir təzahürü idi.Bu zaman müəllif Ö.Seyfəddinin “Kolleksiya” hekayəsinin süjeti ilə kontaminasiya yaradır.Əsərdə qoyulan milli-mənəvi dəyərlərin zaman deformasiyası və buna münasibət fonunda daha da dərinləşir.“Milli-mənəvi dəyərlərin, insan ləyaqətinin xeyli dərəcədə öləzidiyi, Qərb mədəniyyəti qarşısında pərəstişin apogeyə qalxdığı, milli mədəniyyətin reklamlara qurban verildiyi indiki çağda xalqın ənənələrini, millətin milliliyini qorumaq, ona qarşı çıxanlara üsyan səsi ucaltmaq bəlkə indi bütün vaxtlardan daha artıq güc tələb edir.Lakin çoxunun susduğu, inkarın xor kapellası qarşısında “mənə nə” bədnam fəlsəfəsinə söykənməsi də göz qabağındadır.Otuz-otuz beş il bundan əvvəlin Elçini o ağır illərdə milli dəyərlərə necə qahmarlıq edirdisə, bu gün də eləcə fəaldır” (46, s.78).Publisist Elçinin nəzərində cəmiyyət üçün xəcalət gətirən məqam Türkiyənin mənəvi sferasına xidmət edən tərcüməçi və sənətsiz insanların məvacibi ilə yaşam tərzi arasındakı kəskin fərqdir.Ümumiyyətlə, “Yaxın, uzaq Türkiyə” əsərində müəllif daim həqiqət axtarışındadır, Türkiyə cəmiyyətində ümumi əhval ruhiyyə, şüurlardakı təbəddülatları yazıçının daim düşündürmüşdü.Elçinin nəzərində ölkənin ən acınacaqlı cəhəti Türkiyədə baş verən terrorçuluğun dünya miqyasında ön sırada yer tutmasıdır.Bu terrorçuluğun qurbanları siyahısında görkəmli vətəndaşlardan olan Əziz Nesin, İstanbul Universitetinin rektoru X.Allı yer tutur.Cəmiyyətdə sol qüvvələr arasındakı pərakəndəlik, gənclərin şüurundakı kosmopolitist düşüncə, mənfi təmayüllər mənəvi şikəstliyə aparır.Publisistə ən çox təsir edən İstanbul Universitetində təhsil alan Əli Akyüzün universitet binası qarşısında faşist əqidəli terrorçular tərəfindən güllələnib yaralanması, ömrünün sonuna qədər şikəst qalmasıdır.Publisisti ən çox sevindirən 1920-ci, 1945-ci ildən bəri Qarsda, Ərzurumda yaşayan azərbaycanlılarla qarşılaşması, öz milli adət və ənənələrini qoruyub saxlaması, Azərbaycandan uzaqda öz doğma vətənlərinə bağlı olması, övladlarına bu ənənəni təlqin etmələridir.Türkiyə – Azərbaycan ədəbi-mədəni əlaqələrinin inkişafında böyük rolu olan digər publisist, şair Məmməd Aslanın Ankara, Konya, Akşehir, İzmir, Quşadası, Aydın, Marmaris, İzmir, Ədirnə, İstanbul, Bolu, Ankara, Sivas, Ərzurum, Qars, İqdır şəhərlərlərinə 43 günlük (19 avqust-30 sentyabr 1983) səyahəti vəkil İbrahim Bozyelin dəvəti ilə gerçəkləşir.Elçini Türkiyənin qaranlıq gecəsinə aparan onun böyük marağı idisə, Məmməd Aslanı gecə kazinosuna aparan Əməl Sayına qarşı olan sonsuz sevgisi idi.Ancaq M.Aslan bir çox sənətdən uzaq, zəif estetik tələblərə cavab verən görüntülər və onların tamaşaçıları ilə rastlaşır.Publisisti Türkiyənin mənəvi əxlaqi problemlərindən ən çox düşündürən məsələ Ədirnədə “Qapı Külə sınır qapısı”nda üzə çıxır.Biheviorizm (düzgün əxlaqi davranış haqqında təlim) özünü pul qazanmaq xatirinə həm özlərini, həm də uşaqlarının gələcək talelərini mənəvi uçuruma aparan övlad-ata münasibətlərində göstərir.1960-cı illərdən sonra Almaniyada işçi qüvvəsinə ehtiyac duyulmuş, bir çox mütəxəssislər bu işçi qüvvəsini toplamaq üçün Türkiyəyə gəlmişdi.Qazandıqları pulla vətənlərində ərazi, minik alırlar.Ancaq onları gələcəkdə gözləyən acınacaqlı aqibətlərindən xəbərsiz idilər.Ədirnədə “Qapı Külə sınır qapısı”nda tanış olduğu bəy əfəndinin acı taleyi əslində pulun şirinikləndirici təsiri doğma vətənindən pul qazanmaq arxasınca gedən bütün türklərin acı yaşamının bir paradiqmasıdır.18 il kömür mədənində çalışan, öz vətənində 2 evə sahib olan bu bəy oğlu tərəfindən avropasayağı etinasızlıq görür.Hər bir fərdi şəxsiyyət kimi formalaşdıran cəmiyyət və onun tələbləridir.Əgər gənc ata-babalarının mental dəyərlərini saxlamış olsa, Almaniyanın qarışıq mühitində alçaldılır, təhqir olunur, müxtəlif tənələrə məruz qalır.Yox əgər özünü cəmiyyətdə tapmaq istəyirsə, ətraf aləmin mental qanunlarına uymalı, zəngin türk mənəvi tərbiyəsindən uzaqlaşmalı idi.Ancaq köhnə ata-baba mənəvi dəyərləri ilə böyüyən valideyn pul qazancı üçün Almaniya mühitində yaşamağa məcbur olsa da, peşman olur.Qürbət ölkədə özündən güclü hakim qüvvənin təsirinə tez düşür, milli heysiyyətini çox tez itirir.Öz dillərinə xor baxan türk yeniyetmələri doğma türkcə danışmağı, fikirləşməyi özlərinə ar bilirlər.Ətraf mühitin pozucu təsiri gənc nəslin şüurunda fiasko yaradırdı.Bu fiasko, intihar, valideyn və ailəni tərk etmələrlə nəticələnir.Bunlar mənəvi uçurumu dərinləşdirən amillər, bir yanda avropasayağı ailə qayda-qanunu, bir yandan da mühafizəkarlıq ailələri uçuruma doğru aparır.Darıxdırıcı ailə həyatı, buna uymayan küçə ab-havası gənclərin mənəvi deqradasiyası müəllifdə böyük təəssüf hissi oyadır.Nizami Gəncəvi adına Ədəbiyyat muzeyinin təşkil etdiyi “Hüseyn Cavid sərgisi”ndə iştirak edən, azərbaycanlı şairləri – H.Cavidi, R.Rzanı, N.Xəzrini, M.Arazı türk mətbuatında tanıdan, “Qardaş ədəbiyyatlar” jurnalının sahibi İbrahim Bozyel 1984-cü il 5 iyun tarixində Azərbaycana səfər etmiş, şairlərlə görüşmüş, təəssüratlarını “Azərbaycan diyarından” (33) adlı yol qeydlərində qələmə almışdır.Əsər Məmməd Aslan tərəfindən Azərbaycan dilinə çevirilərək çap olunmuşdur.Sənaye şəhəri Sumqayıt, XVIII əsr Xan sarayı, aşıq Molla Cumanın qəbri, ipəkçilik, dulusçuluq, sənətkarlığın inkişaf etdiyi Bursanı xatırladan Şəki, yaşıl, gözəl təbiətli, gül sərgili, Aşıq Sakitin yurdu, çinarlarla zəngin Göyçay, İzmirə bənzəyən Bakı şəhəri, M.Ə.Sabirin, S.Ə.Şirvaninin vətəni, AMEA N.Tusi adına Astrofizika rəsədxanasının yerləşdiyi Şamaxı, səfalı təbiətli Quba, Qusar böyük sevgi ilə xatırlanır İ.Bozyelin poetik duyğusu Xəzərlə üz-üzə dayanıb söhbətində, Xəzəri Azərbaycana gətirən səbəbkar kimi göstərməsində aşkarlanır.Əli Səmədli “Mən bir ceviz ağacıyam Gülxanə parkında” (214) oçerkində Nazim Hikmətin eyni adlı şeirinə həsr elədiyi “Mən bir ceviz ağacıyam Gülxanə parkında” əsəri müəllifin yaddaşında canlandırdığı Nazim qəbri ilə Gülhanə parkındakı ceviz ağacı arasında analogiya yaradır.“Nəhayət, tapdım bir ceviz ağacı.Mərmər lövhəsiz, altı skamyasız.İnandırdım özümü ki, budur Nazimin ceviz ağacı.Əllərimi mehribanlıqla sürtdüm cadarlanmış gövdəsinə.Tamaşa etdim “şehram-şehram” olmuş budaqlarına, toxundurdum əllərimi “ipək mendil gibi tiril-tiril” olmuş yarpaqlarına, gözlərimin yaşını sildim bu yarpaqlarla” (214, s.155).Müəllif hər iki anologiyanın əyani fakt kimi canlı şahididir.Əsərdə müəllif obrazı zəif işlənmiş, təsviri məlumatlarda isə fikr yarımçıqlığı müşahidə olunur.Aybəniz Əliyevanın (Kəngərli) “Ziya Göyalp” (68) publisistik məqaləsində Atatürkün ideoloqu Ziya Göyalpı yetişdirən türkçülük məfkurəsinin səbəbkarları və qaynaqları açıqlanır.Atası Mehmet Tofiq əfəndi oğlunu Namiq Kamal davamçısı kimi yetişdirir.Namiq Kamal dövründə türkçülük təmayülləri Əhməd Vəfiq paşanın “Ləhceyi-osmani”si ilə, Süleyman Paşanın “Tarixi-alımi”sinin təsiri ilə formalaşmışdı.Müəllif Ziya Göyalpı yetişdirən mühitə aydınlıq gətirir.Müəllif Z.Göyalp barəsində avtobioqrafik məlumat verir.Əvvəl turançı olan Z.Göyalp “Türkçülüyün əsasları” (1923) elmi əsərinin işləyib hazırlamışdı.Z.Göyalpın türkçülük görüşlərində publisist Ə.Ağaoğlu, Ə.Hüseynzadə təsiri ilə formalaşan türkçülük görüşlərindən bəhs açır.A.Əliyevanın nəzərində Z.Göyalp türkçülüyün müasir təmayüllərini doğru dərk edib aydınlaşdırırdı: “Bu gün bizim üçün müasirləşmək avropalılar kimi zirehli gənclər, avtomobillər, təyyarələr hazırlayıb istifadə etmək deməkdir.Müasirləşmək şəkilcə və yaşayış tərzi etibarı ilə avropalılara bənzəmək deyildir” (68, s.Müəllif tək Türkiyənin deyil, Azərbaycan, Qırğızıstan, Özbəkistan, Qazaxıstanın müstəqillik əldə etməsini Ziya Göyalp ideyalarının təntənəsi ilə bağlayır.Aybəniz Əliyeva (Kəngərli) “Türklüyün fədaisi” (69) publisistik məqaləsini ümumdünya türklərinin maariflənməsində böyük rolu olan, türk dünyasının atası İsmayıl bəy Qaspralının 150 illik yubileyinə həsr eləmişdi.Müəllifin İ.Qaspralıya olan məhəbbəti, rəğbəti Ə.Topçubaşovun, M.Ə.Rəsulzadənin, Yusuf Akçuranın mətbu nümunələrdə söylədiyi yüksək fikirli sözləri ilə aydınlaşır.Onun “Tərcüman” qəzetinin dilini xarici dildən təmizləyib İstanbul ləhcəsinə uyğunlaşdırması, bütün türk dünyası üçün göstərdiyi mədəni xidmətlərini təqdir edir.A.Əliyevanın fikrincə, İ.Qaspralı yaşadığı dövrdə baş verən ictimai-siyasi hadisələr çərçivəsində türk milli özünüdərk prosesinin güclənməsini, türkçülük ideyalarının qabardılmasını, publisistikanın həm mövzu dairəsini, həm də sənətkarlıq keyfiyyətlərini yüksəkliklərə qaldırdı.Müstəqillik dövrü “Azərbaycan” jurnalı publisistikasında sovet dövründən fərqli olaraq Türkiyə ilə bağlı publisistik əsərlərin (Əli Səmədli “Mən bir ceviz ağacıyam Gülxanə parkında” (214) əsəri istisna olmaqla) sayı azdır.Bu da publisistlərin daha çox ölkənin yetişdirdiyi ayrı-ayrı şəxsiyyətlərinə, müxtəlif elmi, sosial-ictimai problemlərə diqqətin yönəldilməsi ilə bağlıdır.Sovet dövrü publisistikasında Türkiyəyə sosial-ictimai, bəzən də ədəbi mühitinin təsvirində düşüncə antoqo129 nizmi müşahidə olunsa da,bu da publisistlərin fərqli mühitdən çıxmasının nəticəsi idi.Elçinin “Yaxın, uzaq Türkiyə” oçerki istisna olunmaqla bu mövzuda səfər təəssüratlarını əks etdirən oçerklər yazmış publisistlərin yaradıcılığında Türkiyə geniş kontekstdə öz əksini tapmamışdır.Bəzən sovet dövründə, bəzən də hazırkı dövrdə dünya dövlətlərinin türk dünyasında baş verən hadisələrə münasibəti birmənalı olmamış, dövlətlərimiz arasında əlaqələrə bir qədər ehtiyatla yanaşılmışdır.Bu yanaşma özünü elmi araşdırmalarda göstərmişdir.Regionda maraqları toqquşan alimlərin hadisələrə obyektiv, qərəzsiz yanaşması ilə bərabər, bəzən qərəzli, obyektivlikdən uzaq araşdırmalara da rast gəlinir.Belə ki, Azərbaycanın dil, mənəvi, tarixi, mədəni və siyasi cəhətdən sıx tellərlə bağlı olduğu Türkiyə Cümhuriyyətinin hansı formada yaxınlaşmaq cəhdinə həqiqətə və məntiqə uyğun gəlməyən mənalar verilir, dünyanın eyni kökdən olan xalqları üçün tamamilə təbii sayılan əlaqələri Azərbaycan – Türkiyə mədəni əlaqələri üçün arzuolunmaz hesab edilirdi.Mədəni əlaqələrimizin araşdırılması hər iki xalq arasında qarşılıqlı mənəvi zənginləşmə zərurətindən irəli gəlir.Bu baxımından Azərbaycan – Türkiyə ədəbi-mədəni əlaqələrin inkişaf tarixini özündə əks etdirən “Azərbaycan” jurnalı publisistik materialların obyektiv şəkildə araşdırılmasının xüsusi əhəmiyyəti var.Orta Asiya və İraq türkləri araşdırmalarda “Azərbaycan” jurnalı publisistikasında orta Asiya türkləri Osman Sarıvəllinin “Ən dəyərli hədiyyə” (207), Məmməd Orucun “Buxara əsirinin sirri” (181), Fəxrəddin Əliizinin “Maxtımqulu vətənində” (62), Zakir Sadatlının “Gündoğandan Günbatana” (200; 201), Əzizə Türkanın “Evimdən Allahın evinə” (238) publisistik əsərlərində yer almışdır.Osman Sarıvəllinin “Ən dəyərli hədiyyə” (207) müəllifin Sovet dövründə Özbəkistanda təşkil olunan respublikalararası yarışlara, ədəbiyyat və incəsənət ongünlüklərinə həsr olun130 muşdu.Azərbaycan yazıçılarından Məmməd Rahim, Süleyman Rüstəm, Qabil, bir sıra aktyorlarla birlikdə ədəbi əlaqələri genişləndirmək məqsədi ilə ədəbiyyat həftəliyində iştirak edirlər.Onlar Daşkənddə Əlişir Nəvai adına Akademik teatrda Voroşlov, Kozlov və Furtseva yoldaşlarının şərəfinə təşkil olunmuş konsertdə, ədəbiyyat həftəliyində kənd təsərrüfatı maşınları ilə məşhur olan “Taşselmou” zavodunda, Səmərqənddə özbək astronomu Uluğbəyin rəsədxanasında, qədim abidələri, qaragül cinsli qoyunların yetişdirilməsi ilə məşğul olan elmi-tədqiqat İnstitutunda, Qaraqalpaq Muxtar Respublikasının Nuqus şəhərindəki ədəbi-bədii gecədə, Xoceli rayonundakı elektrik stansiyasında, Xivə şəhərindəki Xivə muzeyində olurlar, Özbəkistan Yazıçılar İttifaqının katibi Həmid Qulam, şair Qafur Qulam, özbək alimi Maqsud Şeyxzadə, şair M.Rahim, qaraqalpaq şairi İbrahim Yusupov və b.çıxış etdiyi ədəbiyyat həftəliyində iştirak edirlər.Orta Asiya xalqları içərisində milli mənsubiyyəti baxımından Azərbaycan xalqına ən yaxın olan xalqlardan biri türkmənlər hesab olunur.Hər iki xalq türklərin oğuz boyundandır.“Azərbaycan” jurnalında çap olunmuş Məmməd Orucun “Buxara əsirinin sirri” (181), Fəxrəddin Əliizinin “Maxtumqulu vətənində” (62) adlı publisistik əsərləri Türkmənistan mövzusundadır.Müasir dövr publisistikasında adları çəkilən müəlliflərin əsərləri türk dünyası ilə ədəbi-mədəni əlaqələrin inkişaf etdirilməsi məqsədi daşıdığından onların araşdırılmasının böyük əhəmiyyəti var.Bu əsərlərdə səfər olunan məkanla bağlı təsviri, publisistin görüşdüyü tarixi şəxsiyyətlər, tarixi və etnoqrafik, sosial və ictimai sfera haqqında məlumatlar, yazıçıların içərində olduqları məkanlarla bağlı təəssüratları, olduqca maraq doğurur.Məmməd Orucun “Buxara əsirinin sirri” (181) Türkmənistan mədəniyyəti haqqında məlumat əldə etməklə bağlı əhəmiyyətli əsərdir.1980-ci il may-iyun aylarında Asiya və Afrika ölkələrində həmrəylik komitəsinin məsul katibi işləyən Hamlet Qoca ilk dəfə Türkmənistana səfər edir, daha sonra ikinci dəfə 1998-ci ilin avqustunda Sara Oğuzla birgə bu səfəri təkrarlayır.18 il ərzində müəllifin diskursiv yanaşmasında toponimlərin (yer adları) dəyişdiyi qeyd edilir: “Bəli bağımsızlıq (müstəqillik – A.P.) Türkmənistanda da çox şeyləri dəyişib.Dəyişməyən özünə “Türk-mən” deyən türkmənin nur dolu üzüdür, yalan bilməyən dilidir” (181, s.Əsərdə məkan müəllifin 2-ci dəfə nəzərində canlananda həmin yerin təsvirçiliyindən daha çox yazıçının appersepsiyasında (qavrayış) oxşar və müqayisəli təhlil metodu əsərdə üstünlük təşkil edir.Çünki müəllifin gördüyü hadisələrin bir hissəsi şüurda qalır, müəyyən vaxt keçdikdən sonra insan həmin olayları dərk edir və onları öz həqiqi halında görür.Müəllifin görmədikləri zaman keçdikcə açılır, əvvəlki məlumatların təhlili qarşılıqlı əlaqələrin assosiasiyasını yaradır.Əlbəttə, bu, müəllifin təkrarçılıqdan qaçmaq istəyi ilə bağlıdır.Məmməd Oruc “Buxara əsirinin sirri” oçerkini hər hansı elementi ikinci dəfə qarşılaşdırmaqla, vizual dərketmə ilə deyil, ikinci tərəfdən doğma vətən ilə müqayisəli təhlil etməyə üstünlük verir.Belə ki, Türkmənbaşı bazarında sayca çoxluq təşkil edən azərbaycanlıların doğma mühiti xatırlatması, Türkmənbaşı şəhərinin özülünü azərbaycanlı neftçilərinin qoyması, Aşqabad şəhərinin Mingəçevirə, Orta Asiya çöllərinə həyat verən Amurdərya çayının suyunun isə Arazın suyuna bənzətməsi, doğma vətənin, səfər ölkəsi ilə bağlı oxşar müqayisələrdir.Türkmənin yalandan uzaq olması müəllifin fikrincə türkməni qanunu sevən bir xalq kimi formalaşdırmışdı.Əsərdə türkmənlərin ruslaşdırma siyasətinin təsirindən uzaq olması, qonaqpərvərlik kimi cəhətləri bu türk xalqının üstün keyfiyyətləri kimi səciyyələnir.Türküstanın qədim və gözəl şəhərlərindən biri olan Buxara şəhərinin 209-cu ildə ərəblər, XII əsrin ortalarında çinlilər, Çingiz xanın (1220), Teymurun (1370) türklərin (1868) hücumuna məruz qalması, İpək yolunun üzərində yerləşən, panaqlarla zəngin, hər qarışında bir tarix yaşadan, qarabazar, şəhərin qalalarla “Kuhəndiz”, qədim tikililərlə zəngin “Şəhristan” hissəsi, “Cümə məscidi” (1221), “Kəlan” minarəsi (1127), “Mir ərəb”, “Əbdüləziz xan” mədrəsəsi haqqında məlumatlar tarixizm elementləridir.Fəxrəddin Əliizinin “Maxtımqulunun vətənində” (62) məqaləsində müəllif türkmən şairi Məxtumqulu Fəraqinin 266 illik yaşı münasibəti ilə poeziya günlərində iştirak edir, Türkmənistanın ümumi ictimai və siyasi mənzərəsi haqqında məlumat verir.Əsərdə publisistin mühakimələrində müəllif təsvirçiliyi daha çox öndədir.Aşqabadda Fəxrəddin Əliizinin xalq yazıçısı Atamurad Atababayevlə, “Ədəbiyyat və sunqat” (“Ədəbiyyat və incəsənət”) qəzetinin baş redaktoru Annamurad Poladovla görüşü, Gürgən şəhəri yaxınlığındakı Ağtokay qəbirstanlığında M.Fəraqinin qəbri, ölkədə hökm sürən əmin-amanlıq, şair və yazıçılara verilən yüksək qiymət, Qızılqum səhrası, Aşqabadın Firuzə qəsəbəsi, türkmən dilində çap olunan “Qalkınış” qəzeti, “Siyasi mühasib” jurnalı haqqında məlumatlar, birpartiyalılığın hökmü, mətbuat üzərindəki senzura məsələləri əsərin informativ xarakterini zənginləşdirir.Hal-hazırda davam edən Türkmənistan və Azərbaycan ədəbi-mədəni əlaqələrinin inkişafı ümummilli lider Heydər Əliyevin uğurlu siyasətinin nəticəsidir.Gələcəkdə hər iki ölkə arasındakı münasibətləri əks etdirən əsərlərin yazılmasına və üzərində daha geniş tədqiqatlar aparılmasına böyük ehtiyac var.Publisist Zakir Sadatlının “Gündoğandan Günbatana” (200; 201) oçerki isə kərkük türklərinin vətəni olan İraqla bağlıdır.Qərbi Asiyada İraq ərəbdilli müsəlman ölkələrindəndir.Azərbaycan – İraq mədəni əlaqələrinin tarixinə nəzər yetirdikdə ərəb ölkələri içərisində Azərbaycanla kökü çox qədimlərə gedib çıxan və tarix boyu davamlı mədəni ünsiyyət saxlayan yeganə ölkə İraq olmuşdu.Bu, hər şeydən öncə, İraqla Azərbaycan arasında məsafə yaxınlığı amili ilə izah edilir.Səfər təəssüratları ilə bağlı olan əsərlərdə məlum olduğu kimi müəllifin gördüyü, şahidi olduğu hadisələrlə birbaşa bağlı olur.Müharibə vəziyyəti yaşayan məkanın mövcud olan gərgin vəziyyəti ilə tanış olmaq və onun haqqında əsər yaratmaq publisistdən böyük cəsarət tələb edir.Şərqin ən qızğın nöqtəsi olan İraq mövzusunda olan oçerklərin sayının az olması da məhz bununla bağlıdır.“2001-ci ildə bütün dünyada antiterror müharibəsi başladan ABŞ İraqda kütləvi qırğın silahlarının olduğunu və bu silahların “əl-Qaidə” və digər silahlı terror təşkilatlarının əlinə keçməsi iddiasını əsas tutaraq İraqa növbəti müdaxiləyə başladı.25 ildən artıq İraqı sərt diktatura rejimi ilə idarə edən Səddam Hüseyn hakimiyyəti devrildi, diktator özü isə gizləndi.Aprelin 15-də isə İraq tamamilə koalisiya güclərinin nəzarəti altına keçdi.Bununla belə, İraqda daxili müharibə bir neçə il davam etdi.Ölkə daxilində və xaricdən gələn radikal silahlı qruplar koalisiya qüvvələrinə qarşı döyüşləri davam etdirir, keçmiş hakimiyyətin tərəfdarları, S.Hüseyn ordusunun qalıqları, işğaldan sonra formalaşan silahlı müqavimət qrupları ABŞ və müttəfiqləri ilə uzun müddət savaşdı.2003-cü ildə S.Hüseyn gizləndiyi sığınacaqda həbs olunandan sonra da İraqda sabitlik bərpa olunmadı.” (103) Səddam hakimiyyətindən sonra xarici ölkələrin maraqlarının burada toqquşması, ölkədə mövcud olan müxtəlif etnik və məzhəbi qruplar ölkədəki ixtilafları daha da dərinləşdirdi.Jurnalist Zakir Sadatlı İraqa Azərbaycan televiziyasının sifarişi ilə getmiş, girov götürülmüş, İraqda türkmən dostu, böyük füzulişünas Məhəmməd Mehdi Bayatın köməkliyi ilə xilas edilmişdi.Müəllif İraqdan qayıtdıqdan sonra “İraq olsun” povestini yazır, səfər təəssüratlarını əks etdirən “Gündoğandan Günbatana” adlı sənədli film hazırlayır, “Azərbaycan” jurnalının 2009-cu il 11-12-ci saylarında “Gündoğandan Günbatana” adlı publisistik əsərini dərc etdirir.Əsərdə məkan Şərqin ən qızğın nöqtəsi olan İraqdır.Əsərdə İraqın bir çox dəhşətli mənzərələri isə təsviri xarakterlidir.Z.Sadatlı digər müəlliflər kimi getdiyi məkana qarşı marağı müəllif introspeksiyasından (daxili yaddaş) başlayır.Uşaqlıqdan aşura günlərində eşitdiyi “iraq olsun” ifadəsi İraq barəsində Z.Sadatlıda böyük maraq oyatmışdı.Əsərdə publisistik keyfiyyəti şərtləndirən publisistik pafos, zamanın siyasi problemlərini qaldırıb interpretasiya etmək istəyi yoxdur.Hər an ölüm təhlükəsi altında yaşayan insanların faciə dolu həyatı, bunu törədən səbəblərin kökünə publisist varmır Z.Sadatlı əsərdə Füzuli qəbri barəsində heç bir arqumentə əsaslanmayan informasiyanı sübuta yetirməyə çalışır: “Sonra məsələyə Türkiyə hökuməti qarışdı.Səddam iqtidarı çar-naçar, gözdən pərdə asmaq üçün 15 metr aralıda – iki yolun arasındakı ağaclıqda, bir başdaşı düzəldib qoydurdu və üstünə də yazdılar ki, bəs Füzuli burada dəfn olunub.Əlbəttə, yalandan” (200, s.165).1979-cu ildə Kərbəlada Füzuli və Dədə Bektaşinin məqbərələrinin sökülərək üzərində su hovuzunun tikilməsi, böyük şairin sümüklərinin həmin hovuzun altında qalması, Türkiyənin etirazından sonra Füzuliyə həmin ərazidə simvolik başdaşı qoyulması fikri heç də ağlabatan deyil.İraqın ağır iqtisadi-sosial vəziyyətindən bəhs açan Əzizə Türkan “Evimdən Allahın evinə” (238) yol qeydlərində Füzulinin qəbrinin İmam Hüseyn kompleksində yerləşdiyi faktını irəli sürür.6 il İraqda yaşamış, kərkükşünas alim, professor, Füzuli qəbrini dəfələrlə ziyarət etmiş Qəzənfər Paşayev “Şairin məzarı ilə bağlı həqiqətlər və şayiələr” məqaləsində onun qəbrinin İmam Hüseyn məscidində saxlanması faktını təsdiq etmişdi.Hətta bu faktı təkzib edən Türkiyə mətbuatının fikirlərini inkar edir və hadisənin səbəbini aydınlaşdırır: “Füzulinin qəbrini İmam Hüseyn məqbərəsinə köçürmək, ona imama bərabər böyük ehtiram əlamətidir” (184, s.198).Zakir Sadatlının “Gündoğandan Günbatana” oçerkində kərkük kənd mənzərəsi, qonaqpərvərlik istiliyi ilə nə qədər müəllifə doğma idisə, müharibənin acı mənzərələri ilə onda o qədər təəssüf hissi doğurur.Terror və sui-qəsdlərin tüğyan elədiyi İraqda istilaçılar üzərində “türkmən”, “kərkük” möhürünün silinməsinə çalışdığı bir zamanda kərküklərin 500 ildən artıq qədim tarixinə, dilinə qarşı olan böyük sədaqəti publisisti heyran edir.Publisist Zakir Sadatlının “Gündoğandan Günbatana” oçerkində bir neçə qədim sivilizasiyaların məskəni olan, türklərin yaşadığı İraq dövləti haqqında müəllifin “İraqın zayı çıxıb, ehtiyatlı olun, heç nəyin dəyəri qalmayıb, insanlar az qala bir-birinin ətini yeyir” (201, s.160) ifadəsi vurğulaması əslində publisistin etikasından kənar söylənmişdir.Publisistin ruhunda, düşüncəsində İraqın gələcəyi ilə bağlı pessimist əhval-ruhiyyə, apokalipsis hissi duyulur.Publisistin hadisələr qarşısında keçirdiyi sarsıntılar bəzən bir şəxsin, bəzən də ümumi təbəqənin acı taleyi fonunda gerçəkləşir.Dəhşətli müharibələrin fəci nəticələri, hökm sürən rejimin antimilli təbliğat kampaniyası, xalqın öz kökündən, milli kimliyindən, keçmişindən, tarixi statusundan, məhrum edə bilməməsi publisisti sevindirir.Baş verən bu xaosun baiskarını da publisist görə biləcək qədər ayıqdır.Əsərdə Səddam Hüseynin param-parça olmuş şəkli-həmin şəxsi müəyyən edən elementdir.Müəllif mövqeyi əsərdə öndədir.O, hadisələri nağıl edir, tarixin dərinliklərinə varmadan onun səhifələrini vərəqləyir, təbiətə qəsd edənlərlə üz-üzə gəlir, can qorxusu ucbatından mübarizəyə girişmir, ancaq hökm sürən haqsızlığı qamçılayır, faktları müəyyən xarakteristikalarla məntiqə salır, poetik lövhələr yaradır, qaldırdığı problemlərlə bağlı analitik təhlil aparır, gələcəklə bağlı proqnozlar verir.Əsərdə İraqın taleyi Z.Sadatlını düşündürən əsas məsələdir.İraqın dünəni, bu günü, gələcəyi oxucunun nəzərində canlanır.Əsərdə konflikt bədii əsərlərdəki kimi kiminsə qalib gəlməsi, kiminsə məğlub olması ilə bitmir.Müəllif münasibətlərindən oxucu özü nəticə çıxarır, qaldırılan problemin nə vaxtsa qələbə çalacağına inanır.Zakir Sadatlının “Gündoğandan Günbatana” oçerki Şərqin ən qızğın nöqtəsi olan İraqla bağlı hadisələrin öyrənilməsi baxımından əhəmiyyətlidir.Türk xalqlarının vahid kökə, ortaq mədəniyyətə söykənən bu irsinə müxtəlif coğrafi məkanlar kontekstində baxılsa da, bu baxışda milli-mənəvi dəyərləri bölünməmiş, tarixi sınaqlarda bütövlüyünü qorumuşdur.Tarixin müxtəlif dönəmlərində ideoloji aşınmalara, siyasi rejimlərin basqısına məruz qalan türk xalqı mənən məğlub olmamış, öz etnik-mədəni sistemini qoruyub saxlamışdır.“Azərbaycan” jurnalı publisistikası türk dünyası mövzusunu əhatə arenasına görə geniş spektrlidir.Hal-hazırda Azərbaycan digər türk dövlətləri ilə müqayisədə ən sıx ədəbi-mədəni əlaqələr saxladığı Türkiyə Cümhuriyyətidir.Türkiyə ilə ayrılan əlaqələr müstəqil zəmində inkişafı 1990-cı illərdən başlamışdır.Tarixən bir-biri ilə eyni dəyərləri paylaşan bu millət 70 illik sovet dövründə tamamilə fərqli inkişaf yolu və həyat tərzi keçmişdir.Bu özünü oçerklərin müəlliflərinin dünyagörüşündəki müxtəlif aspektlərdə, yaxud kapitalist münasibətlərinə qarşı diletant yanaşmalarında göstərmişdir.Müasir dövrdə türk dünyasının ictimai-siyasi, ədəbi-mədəni birliyini zəruriləşdirən müxtəlif qlobal amillər türk xalqlarının mənəvi birliyinə ehtiyac duyur.Publisistika ictimai və milli şüuru gücləndirən funksiyaya malik olduğundan qloballaşma prosesində türk xalqları ilə ədəbi-mədəni əlaqələri daha da inkişaf etdirilməsi ehtiyacını da zəruri edir.Eyni mədəniyyət, dil, tarix kökləri ilə bir-birinə bağlı olan türk xalqlarına həsr olunmuş publisistik əsərlərin gələcəkdə yazılmasına, ədəbi-mədəni əlaqələrin daha da genişləndirilməsinə böyük ehtiyac var.3.3.“Azərbaycan” jurnalında soyqırım, repressiyalar, deportasiyalar Soyqırım anlayışı 1944-cü ilə qədər dünya ictimaiyyətinə məlum deyildi.Bu termin hər hansı insan qrupuna qarşı onların məhv edilməsi məqsədilə törədilən cinayət əməllərini ifadə edir.İlk dəfə 1944-cü ildə yəhudi mənşəli polşalı hüquqşünas Rafael Lemkin Avropa yəhudilərinin faşistlər tərəfindən kütləvi məhv edilməsi siyasətini ifadə edən yeni termin işlətdi.Müasir ingilis dilində işlədilən “genocide”, yəni “soyqırım” sözü mənşə etibari ilə qədim yunan sözü olub, genos “nəsil, kök, soy” sözü ilə latın dilindən “caedo” “öldürürəm” sözlərinin birləşməsindən meydana gəlmişdir.Genosid terminini ilk dəfə təklif edən hüquqşünas Lemkin belə əsaslandırdı ki, soyqırımı – müəyyən insan qruplarının mövcudluğunun vacib əsaslarını məhv etməyə yönəlmiş müxtəlif cinayətkar hərəkətlərin koordinasiya olunmuş, planlı şəkildə həyata keçirilməsidir.Bir ildən sonra beynəlxalq hərbi tribunalı faşist liderlərini “bəşəriyyət əleyhinə cinayətlərdə” ittiham etdi.Tribunalın ittiham aktında “soyqırım” anlayışı hüquqi termin kimi deyil, təsviri ifadə kimi işlənilmişdir.BMT tərəfindən 9 dekabr 1948-ci ildə “Soyqırım cinayətinin qarşısının alınması və cəzalandırılması haqqında” Konvensiya qəbul edildi, ancaq bu konvensiya 12 yanvar 1951-ci ildə qüvvəyə mindi.Bununla da, ilk dəfə olaraq beynəlxalq hüquqda insan qruplarının milli, etnik, irqi, dini fərqlərinə görə kütləvi məhv edilməsinə yönələn cinayətlər soyqırım adlandırılmaqla Konvensiyaya qoşulan dövlətlərin üzərinə bu cinayətin qarşısının alınması və cinayəti törədənlərin cəzalandırılması vəzifəsi qarşıya qoyuldu.Azərbaycan Respublikası Milli Məclisi tərəfindən qəbul olunmuş BMT-nin “Soyqırım cinayətinin qarşısının alınması və cəzalandırılması haqqında” Azərbaycan Respublikasının Qanunu 31 may 1996-cı ildə Ümummilli Liderimiz Heydər Əliyev tərəfindən imzalanmışdır (220, s.3).Çox böyük təəssüflə qeyd edirik ki, bu gün soyqırıma məruz qalan xalqlar sırasında Azərbaycan xalqı da yer alır.Azərbaycanlıların üzləşdiyi bu faciələr ilk dəfə ulu öndər Heydər Əliyev tərəfindən imzalanmış 26 mart 1998-ci il tarixli “Azərbaycanlıların soyqırımı haqqında” Azərbaycan Respublikasının Prezidentinin fərmanı ilə öz siyasi qiymətini aldı.“Azərbaycan” jurnalında soyqırım termini Müstəqillik illərində işlənməyə başlanıldı və soyqırımın tarixi kökləri, yaranma səbəbləri publisistləri düşündürən əsas məsələlərdən biri oldu.Son iki əsr ərzində ermənilər azərbaycanlıları öz doğma vətənindən mərhələ-mərhələ deportasiya etmiş, soyqırımına məruz qoymuş və nəhayət, 1988-ci ildə “türksüz (azərbaycanlılarsız) Ermənistan” yaratmışlar.Təkcə XX əsrdə dörd dəfə (1905-1906, 1918-1920, 1948-1953,1988-1991) azərbaycanlılar indiki Ermənistan ərazisindən – tarixi-etnik torpaqlarından qırğınlarla deportasiya olunaraq soyqırıma uğramışlar.“Türksüz Ermənistan” siyasətinin davamçıları olan erməni ideoloqları, eləcə də yaxın və uzaq xaricdəki havadarları etnik təmizləmə əməliyyatını 1991-ci il avqustun 8-də başa çatdırdılar.Bu gün qazanılmış müstəqilliyin, azadlığın bizə bəxş etdiyi hüquq və imkanlardan yararlanaraq tariximizin az öyrənilmiş, bəlkə də heç öyrənilməmiş ayrı-ayrı problemlərinin araşdırılması mühüm əhəmiyyət kəsb edir.Məlum olduğu kimi, tarixən azərbaycanlılar qonşularına mehriban və xoş münasibəti ilə seçilmişlər.Özünün əzəli, əbədi və qədim ərazisində yaxşılığa yamanlıqla cavab verən ermənilərə də sığınacaq vermək, onlara yaxşı münasibət bəsləmək xalqımızın humanizmi ilə bağlı olmuşdur.1905, 1918-1920-ci illərdə müxtəlif bölgələrdə həyata keçirilən soyqırımlar, deportasiyalardan bəhs edən “Azərbaycan” jurnalında çap olunan siyasi və bədii publisistik əsərlər – Nəriman Həsənlinin “Tayqulaq xalq qəhrəmanı” və ya quldur Andronik...” (86), Teymur Əhmədovun “Erməni xəyanəti (Andranik Ozanyanın vəhşiliyi)” (60), Əbülfət Qasımovun “Genosid” (113), Şəmistan Nəzirlinin “Azərbaycan sərkərdələrinin faciəsi (1918-1920-ci illər)” (178), Fərman Kərimzadənin “Vedinin yanı dağlar...” (106), Teymur Əhmədovun “Nadanlıq, yaxud qaçqınların taleyi kimin əlindədir?” (61), Musa Urudun “Urud” sənədli povesti (166), Gülxani Pənahinin “Tariximiz, yaddaşımız” (186) və s.publisistik əsərlərdə özünə yer almışdır.Bu əsərlər ermənilərin tarixi saxtalaşdırmaq cəhdlərinə, dünya ictimaiyyətinə yaymağa çalışdıqları diletant informasiyalara qarşı tutarlı cavabdır.Bu məqalələr real faktlara, tarixi xronikalara, müxtəlif mətbu orqanlara əsaslandığından erməni soyqırımının araşdırılması baxımından əhəmiyyət daşıyır.1918-1920-ci illərdə türklərə qarşı soyqırım siyasəti yürüdən Çar Rusiyasının uydurduğu “Böyük Ermənistan” xülyasının “ləyaqətli” icraçılarından olan erməni qulduru Andronik publisistlərimiz tərəfindən ikiüzlülüyü, xəyanətkarlığı ilə daim ifşa olunmuşdur.Müasir dövr Fransa mətbuatında Androniki “milli qəhrəman” elan edən yazılara etiraz edən N.Həsənlinin “Tayqulaq “xalq qəhrəmanı” və ya quldur Andronik...” məqalə139 sində Andronikin Türkiyənin Ərzurum, Muş, Van, Qars cəbhəsində, 1912-1913-cü illər Balkan müharibəsində, Şaumyanın dəstəyi ilə Naxçıvanda, Zəngəzurda törətdiyi qırğınların tarixinə nəzər salır.Publisist xəyanətkalığı ilə Daşnaksütyun partiyasından qovulan Androniki erməni xalqının milli qəhrəmanı səviyyəsinə yüksəldən Şaumyan olduğunu qeyd edir.N.Həsənli Andronikin Şərqi Anadoluda, Naxçıvanda törətdiyi qırğınların arxasında dayanan dəstəyi oxucuya çatdırır: “Ümumiyyətlə, 1918-1921-ci illərdə Azərbaycana dişini qıcayan amerikan-ingilis işğalçıları başda olmaqla (sonralar Sovet Rusiyası da onlardan daha qəddar olduğunu sübuta yetirdi) Antanta dövlətləri daşnak qoşunlarını silahlandırır, milli qırğınlar törədirdilər, həmin qırğınlar nəticəsində Ordubad, Naxçıvan, Şərur-Dərələyəz qəzalarında 60 minə yaxın əhali qılıncdan keçirildi.Üç yüzə yaxın kənd odlara qalandı, talan və qarət edildi” (86, s.Andronikin başçılığı ilə Zəngəzurda törədilən qırğınları konkret mətbu orqanlara, arxiv materiallarına istinadən sübuta yetirməyə çalışan professor Teymur Əhmədov Şaumyanın Andronikə məhz V.İ.Leninin tövsiyəsi ilə yardım etdiyini qeyd edir.Andronikin güc mənbəyi yerli erməni əhalisi idisə, digər güc mənbəyi ingilis–amerikan qüvvələri idi.Müəllifin bu fakta dayandığını vurğulayır, onun ABŞ konsulluğuna yazdığı teleqramı ilə sübuta yetirməyə çalışır.Andronik Ozanyana Bolqarıstan, Fransa və Rusiyanın ali mükafatlar verilməsinə səbəb məhz onun türklərə qarşı bəslədiyi intiqam hissi idi.Qərb antitürk siyasətçiləri bu antiharmonik modifikasiyadan istifadə edirdi.Hətta Dağlıq Qarabağ problemini araşdıran alman tədqiqatçısı, jurnalist Johannes Rau belə 1920-ci ildə ermənilərin arxasında dayanan güc mənbəyi haqqında məlumatı publisistlərimizin qənaətləri ilə üst-üstə düşür: “Ermənilər 1920-ci ildə İrəvanda Daşnak hökumətinin göstərişi ilə Qarabağ, Naxçıvan və Zəngəzura hücum etdilər.Daşnakların göstərişi ilə Qars və İrəvana hücum edən bu ordu Böyük Britaniya, İtaliya tərəfindən təmin olunurdu” (265, s.Əbülfət Qasımov “Genosid” (113) publisistik məqaləsində Azərbaycan torpaqlarında etnik təmizləmə aparan erməni siyasətinin tarixi kökünü araşdırmış, İ.Dyakonov, M.Abeqyanın qənaətlərinə istinad edərək belə nəticəyə gəlir ki, ermənilər yunan və frakiyalıların əcdadları ilə yaşamış, oradan Kiçik Asiyaya gəlmiş, erməni çarlığını Böyük Tiqranın dövründə (e.ə.95-96-cı illərdə) yaratmış, XVIII-XIX əsrlərdə Rusiya imperiyasının təcavüzkarlıq siyasəti nəticəsində Cənubi Qafqaza köçürülmüşdür.Publisist ermənilərin Azərbaycana qarşı düşmənçilik fəaliyyətinin aktiv və passiv dönəmlərini xüsusi vurğulayır.Əslində, publisistin tarixi prosesə zərər vuran amilin tarixi kökünü araşdırması predmətə düzgün yanaşmasıdır.Çünki nədən yazırsansa, real faktsız publisistika sönük və qurudur.“Nə olursa olsun mövzu, yazıçı bir şəxs, yer, hadisə və ya ideya haqqında yazmaq üçün faktiki və düzgün məlumat lazımdır.Bu faktların sübutu olmalıdır” (113, s.Məqalənin sərlövhəsindəki “Genosid” aktı tarixi bir faktdır.Bu fakt “Türksüz Ermənistan” siyasəti həyata keçirən ermənilərin 1905-1907-ci illərdə, 1917-ci ildə Qarabağ, Naxçıvan, Qubada, Bakıda azərbaycanlılara qarşı qırğınlarda öz təsdiqini tapır.Qasımov digər məqalə müəlliflərindən fərqli olaraq xarici mətbuat orqanlarına istinad edir.Müəllif həmin dövrün deportasiyalarına səbəbkar dövlət başçılarının Moskvanın diktəsinə xidmət etməkdə görürdü.Müəllif soyqırım siyasətində ulu öndər Heydər Əliyevin siyasi mövqeyini təqdir edib dəstəkləyir: “2001-ci ildə 31 Mart-Azərbaycanlıların Soyqırımı Günü münasibətilə xalqa müraciətində Prezident Heydər Əliyev haqlı olaraq bəyan edirdi ki, “öz ağırlığına, miqyasına və nəticələrinə görə, xalqımızın başına gətirilən müsibətlər həm də bəşəriyyətə qarşı cinayətlər kimi xarakterizə olunmalı, beynəlxalq hüquqi-siyasi qiymətini almalı, onun ideoloqları və təşkilatçıları layiqincə cəzalandırılmalıdırlar” (113, s.170).Publisist Ə.Qasımov XIX əsrin 80-90-cı illərində yaradılan Armenakan, Hnçak, Daşnaksütyun partiyalarının qarşısında qoyduğu vəzifələri açıqlayaraq ermənilərin azərbaycanlılara qarşı törətdikləri terrorun məqsədini aydınlaşdırır.1917-ci il fevral inqilabı nəticəsində yaranmış qarışıq şəraitdən istifadə edən ermənilər öz maraqlarına uyğun ardıcıl soyqırımlar həyata keçirirdilər.Ə.Qasımov öz məqaləsində 1918-ci il mart-aprel soyqırımlarında Qubada 162, Şamaxıda 53 kəndin viran edilməsi, yarım milyonluq ölkə əhalisinin 180 min nəfərinin həlak olmasını statik nəticələrlə qeyd edir.1920-ci illərdə həyata keçirilmiş soyqırımlara qarşı duran yüzlərlə azərbaycanlı yüksək rütbəli hərbi məmurlar haqqında Ş.Nəzirli “Azərbaycan sərkərdələrinin faciəsi (1918-1920-ci illər)” (178) məqaləsində 1920-ci ildə Əsgəranda ermənilərin hücumunu dəf edən, general-mayor Həbib bəy Səlimovun, general-mayor Murad Gəray bəy Tlexas, İbrahim ağa Usubovun güllələnməsi, general-mayor Cavad bəy Şıxlınskinin və b.xarici dövlətlərə mühacirətə getməsi haqqında məlumatlar öz informativliyi ilə maraq doğurur.Adları çəkilən publisistik məqalələrdə müəlliflər törədilən qırğınlarda əsas məqsəd “Böyük Ermənistan” dövləti yaratmaq siyasətinin durduğunu aydınlaşdırırdılar.“Böyük Ermənistan” siyasətinin uydurma olduğunu real faktlar və mənbələrlə sübuta yetirməyə çalışan görkəmli tarixçimiz, akademik Yaqub Mahmudlunun da elmi qənaətlərində öz əksini tapmışdır: “Min təəssüflər olsun ki, böyük dövlətlər öz siyasi maraqları naminə ermənilərdən bir vasitə kimi istifadə etmək üçün “Böyük Ermənistan” uydurmasından həmişə məharətlə istifadə etmişlər.Xaricdən verilən vədlərdən şirniklənən və “Böyük Ermənistan” yaratmaq xülyasına düşən ermənilər isə bu siyasətin yedəyində gedərək Türkiyə, Azərbaycan və Gürcüstandan ərazilər qoparmaq üçün XIX əsrin əvvəllərindən başlayaraq Azərbaycana, Şərqi Anadolu və Cənubi Qafqazın türk-müsəlman əhalisinə qarşı dünya tarixində misli görünməmiş vəhşiliklər – kütləvi qırğınlar, soyqırımları törətmiş, deportasiyalar həyata keçirmişlər” (133, s.125-126).Fərman Kərimzadənin “Vedinin yanı dağlar...” (106) etnoqrafik eskizlərində müəllif doğulub boya-başa çatdığı Vedi haqqında xatirələri, qədim adət-ənənələri, məişəti, bəzən tarixi cizgilərini verir.Əsərdə diqqəti çəkən əsas məqam, bu gün üçün aktual olan məsələ, ermənilərlə azərbaycanlıların qarşılıqlı münasibətlərinin tarixi köküdür.Müəllif göstərir ki, erməni-azərbaycanlı münasibətlərini gərginləşdirən, proses hələ o zamanın ideoloji diversiya yaradan, qədim İrəvan torpaqlarına köçürülmüş ermənilərin təbliğat funksiyası daşıyan ideyalarıdır.Daim müharibə meydanı olan Vedibasarda əhalini hücumlardan qorumaq məqsədi ilə onları cənubi Azərbaycana köçürülmə siyasəti ilk dəfə 1919-cu ildə həyata keçirilmiş, ancaq 1921-ci ildə Abbasqulu bəy Şadlinskinin sayəsində həmin əhali yenidən Vediyə qaytarılmışdı.2-ci dəfə köçürülmə hadisəsi 1938-ci ildə Qazaxıstana, Qırğızıstana, 3-cü və 4-cü dəfə 1947-1952-ci illərdə Mərkəzi Arana köçürülmüş, 1953-cü ildən deportasiyanın dayandırılmasına səbəb Stalinin ölümü ilə bağlıdır.Müəllifi daha çox hiddətləndirən məqam Azərbaycan toponimlərinin dəyişdirilərək erməniləşdirilməsi və buna qarşı dünya ictimaiyyətin bilərəkdən susmaq mövqeyini tutmasıdır: “Məlumdur ki, ad dəyişmək böyük xərclə bağlıdır.Xəritələr dəyişmək, bütün dünyanı xəbərdar etmək, rabitə xərcləri və sair.Lenin milli siyasətinin əksinə aparılan bu işə nə qədər pul xərclənir, bu işin sorğu-sualını çəkən yoxdurmu?” (106, s.134).Teymur Əhmədovun “Nadanlıq, yaxud qaçqınların taleyi kimin əlindədir?” (61) publisistik məqaləsi ermənilərin azərbaycanlılara qarşı Ermənistanda kəskin kampaniyalar apardığı, məcburi surətdə 1988-ci ildə doğma yurdundan deportasiyaların həyata keçirildiyi, gərgin situasiyaların tüğyan elədiyi bir zamanda yazılmışdı.Publisisti qələmə sarılmağa sövq edən amil M.S.Qorbaçovun hadisələrə biganəliyi, Qorbaçov-Şahnazarov-Vəzirov üçlüyünün erməni lobbisinin köməyinə arxalanması, Zəngəzurun geri qaytarılması məqsədi ilə İrəvandan deportasiya olunmuş azərbaycanlı gənclərin yaratdığı “Zəngəzur” cəmiyyətinin bağlanması, qaçqınların hüquqlarının tapdalanmasına qarşı çıxan “Vətən səsi” qəzetininin bağlanması ilə bağlı cəhdlər idi.Qaçqınlıq mövzusu müharibə publisistikasının süjetinə yeni çalar artırdı.Qədim tarixi məskənlərimizdən, ulu oğuz ellərinin “Ermənistan” adlandırılmasına etiraz olundu, bədii sənədli təhkiyənin dinamizmi keçmiş yaddaş vasitəsi ilə milli mənsubluq arqumenti önə keçdi, xalqın faciəsindən doğan xilas yolu öz kökümüzə qayıdışa çağırdı.Qədim İrəvan xanlığının tarixi əraziləri olan Qərbi Azərbaycanda – indiki Ermənistanda türk mənşəli toponimlərin müasir dövrdə dəyişdirilib erməniləşdirilməsi türklərin, xüsusən də azərbaycanlılara məxsus olan bu ərazidə soydaşlarımızın yaşadığını sübut edən faktları saxtalaşdırmaq məqsədi daşımışdır.Bu baxımdan, Musa Urudun “Urud” sənədli povesti (166) ermənipərəst yazılara qarşı arqumentli cavab axtarmaq üçün aktual və əhəmiyyətli bir əsərdir.Müəllifin daha çox tarixə meyil etməsinə səbəb, böyüyüb boya-başa çatdığı Zəngəzur mahalının cənub-şərqindəki, 115 evdən ibarət 1000 nəfərə qədər əhalisi olan, 1988-ci il dekabrın 2-də ermənilər tərəfindən boşaldılan Urud kəndidir.Əsər qədim İrəvanın yaşayış məskənlərini özünküləşdirən qüvvələrə qarşı arqument və faktlarla (müxtəlif mənbələrə əsasən “urud” sözünün qədim türk sözü olması, yerli əhalinin türk kimmer və sakların nəslindən törəməsi, “Sisyan” rayonunun adındakı “sis” sözünün qədim yakutca “dağüstü” kənd mənası verməsi) etnoqrafik mənbələr, Z.Bünyadov, Ə.Ələkbərovun araşdırmaları, qəbir daşlarının onqonlarla əlaqədar epiqrafikanın qədim türk mifləri ilə bağlı olması, coğrafi adlar və toponimlər (“Zor-zor” bulağı, “Şor-bulaq”, səfalı “İsti-su”, Purul bağları, “Cidexur” bağı, “Qazı bağı”, “Üç təpə”, “Güllü yurdu”, “Hacallı”, yaşı 300-500 illik kahalar, 150-200 illik qara damlı evlər) özününküləşdirmə siyasətinə qarşı tutarlı cavabdır, gələcək araşdırmalar üçün səmərəlidir.Filologiya üzrə fəlsəfə doktoru Arif Əmrahoğlu əsərin yazılma əhəmiyyətini izah edərkən onun tarixi tiploji xüsusiyyətlərini önə çəkirdi: “Urud kimi kəndlərimiz yaddaşdan məhrum edilmə təzyiqlərinə daha çox məruz qaldıqları üçün ulu əcdadlardan qalan yaddaşın öz ruhunda, tutumunda, məz144 mununda qoruyub saxlanılması insanlığın amansız mübarizəsində tarixlərin sınağından çıxmış ən etibarlı şans və vasitədir” (71, s.M.Urud tarixi ədalətsizliyə qarşı siyasi qiymət faktını ulu öndər Heydər Əliyevin 18 dekabr 1997-ci il tarixli “1948-1953-cü illərdə azərbaycanlıların Ermənistan SSR ərazisindəki tarixi etnik torpaqlarından kütləvi surətdə deportasiyası haqqında” fərmanını yüksək təqdirəlayiq hal kimi qiymətləndirir.Müəllif öz analitik təhlillərində zamanın siyasi mənzərəsini nəzərdən keçirərək doğru nəticə çıxarır: “Nə qədər Heydər Əliyev var, Ermənistan üçün Dağlıq Qarabağ yoxdur” həqiqətini yaxşı anlayan ermənilər 1987-ci ilin noyabrında, məhz Heydər Əlirza oğlu Əliyevin SSRİ Nazirlər Soveti sədrinin birinci müavini vəzifəsindən və Sov.İKP MK Siyasi Bürosu üzvlüyündən istefa verməsindən sonra Qorbaçov qarşısında Qarabağ məsələsini qaldırırlar (166, s.124).Urud müəllifin yaşadığı doğma torpağı ilə bağlı olduğundan onun vətən nisgilli, həsrət hissli nostalgiyası aydın şəkildə duyulmaqdadır.Gülxani Pənahinin “Tariximiz, yaddaşımız” (186) publisistik məqaləsində Qərbi Azərbaycan mövzusu, ermənilər tərəfindən tutulan torpaqların adlarının dəyişdirilməsi, Suriyadan, Livandan köçürülən ermənilərin azərbaycanlılara qarşı 1905, 1918, 1942, 1952, 1988-ci illərdə kütləvi və ya pərakəndə halda qırğınlar törətməsi, vətən qeyrəti hissi ilə yaşayan kolxoz sədri Mirabbas müəllimin neçə-neçə insanı xilas edərək Naxçıvana yola saldıqdan sonra yurd yanğısı narahatlığından vəfat etməsi kimi acı xatirələr təəssüf hissi doğurur.Müəllif köçkünlük həyatı yaşayan irəvanlıları “qatarı pozulmuş durnalar” kimi simvolik obrazlarla ifadə edir.Qərbi Azərbaycandan xalqımıza qarşı törədilən soyqırımlar mövzusunun real faktlara istinadən araşdırılması siyasi publisistikada repressiya və deportasiyaların genologiyasının öyrənilməsi baxımından müasir tarixşünaslığımız, ədəbiyyatşünaslığımız üçün əhəmiyyətlidir.Azərbaycan xalqına qarşı törədilən digər qətliamlardan biri də 1990-cı il yanvarın 19-dan 20-nə keçən gecə Bakıda törədilən 20 Yanvar faciəsidir.Azərbaycanın azadlığı və ərazi bütövlüyü uğrunda mübarizə tarixinə qəhrəmanlıq səhifəsi kimi daxil olmuş Qanlı 20 Yanvar faciəsi xalqımızın yenilməz əzmkarlığını, mütəşəkkilliyini, mətanətini, vətənpərvərlik hissinin qüdrətini göstərən və yaşadan zəfər salnaməsidir.1980-ci illərin sonunda Sovet İttifaqında ictimai-siyasi həyatın demokratikləşməsi nəticəsində Azərbaycanda başlanan siyasi oyanış sovet rəhbərliyini ciddi narahat edirdi.Bu oyanışın qarşısını almaq üçün bəhanə axtaran Moskva elə səbəbi də, bəhanəni də özü hazırladı.Respublikada hakimiyyətsizliyin hökmü, özbaşınalıq, ermənilərin azərbaycanlılara qarşı Dağlıq Qarabağda təcavüzkarlığı, milli müstəqillik yolunu tutmuş xalqın üsyanları Moskvaya öz planlarını həyata keçirmək üçün şərait yaratdı.1990-cı il yanvarın əvvəllərində mərkəzin göstərişi ilə müxtəlif qoşun hissələri Bakıya gətirildi.Akademik Ramiz Mehdiyev həmin dövrün baş verən siyasi hadisələrini doğru şəkildə aydınlaşdıraraq yazırdı: “1990-cı il yanvarın 20-də Azərbaycan xalqına qarşı cinayətkar hərbi əməliyyat həyata keçirildi.Azərbaycanın ərazi bütövlüyünü pozmaq cəhdlərinə qarşı, SSRİ rəhbərliyinin Azərbaycan xalqı barəsində apardığı qərəzli siyasətə, yerli rəhbərliyin sazişçilik, əslində isə xəyanətkar fəaliyyətinə qarşı etiraz əlaməti olaraq küçələrə çıxmış dinc əhaliyə divan tutmaq məqsədilə Bakıya və respublikanın bir sıra rayonlarına qanunsuz surətdə Sovet hərbi hissələri yeridildi.Görünməmiş qəddarlıqla həyata keçirilən cəza tədbirləri nəticəsində heç bir günahı olmayan 137 adam öldürüldü və 612 nəfər yaralandı” (136, s.Tarixin bu dəhşətli faciəsi Azərbaycan publisistlərində siyasi hadisələrə qarşı operativ maraq və münasibət oyatdı.Çünki professor F.Mehdinin qeyd etdiyi kimi, bədii publisistika yaradıcılığı sənətkardan qələmə aldığı mövzu – problemlə bağlı reallıqları konkret şəkildə ifadə etməyi, hadisələri, situasiyaları canlı, xarakterik fakt, ad, ünvanlarla, elmi-məntiqi dəlil və sübutlarla əks etdirməyi tələb edir.Bununla belə, yazıçı-publisist öz yaradıcılıq vəzifəsini dil, üslub, süjet, kompozisiya baxımından özünəməxsus bir ustalıqla, obrazlı şəkildə yerinə yetirməli, bədii sözün gücündən məharətlə istifadə edərək emosional təsir oyatmağı bacarmalıdır.Xalqımız müstəqilliyini bərpa etdikdən sonra “Azərbaycan” ədəbi-bədii jurnalının bütün nömrələrində (əsasən hər il dərc olunan ilk nömrəsində) Qanlı 20 Yanvar faciəsi öz əksini tapmışdır.Musa Mərcanlının “Təcavüz” (158), İsa İsmayılzadənin “Üç il də belə gəlib keçdi..” (102), “Gözü yolda qalan şəhid ruhları” (100), “Şəhid ucalığı” (101), Almaz Ülvinin “Günəşinə qovuşan Ülvim” (240), Faiq Balabəylinin “Dəryada gəmim qalıb” (27), İntiqam Qasımzadənin “Narahat ruhlar” (119), Bəxtiyar Vahabzadənin “Şənbə gecəsinə gedən yol” (241; 242) və s.publisistik əsərlərdə azərbaycanlılara qarşı törədilən Qanlı Yanvar soyqırımı müəlliflərin şahidi olduqları hadisələr fonunda öz əksini tapmışdır.Adı çəkilən publisistik məqalələrdə faktoqrafiyaya meyillilik daha çox müşahidə olunsa da, fəlsəfi düşüncə, mülahizələr, analogiyalara da yer verilmişdir.Musa Mərcanlının “Təcavüz” (158) publisistik məqaləsində müəllif bir publisistdən çox tarixçi kimi çıxış edərək qısa xronikalarla 20 Yanvar faciəsinin tarixi köklərini, törədilmə səbəblərini araşdırır, prosesləri analitik təhlil süzgəcindən keçirdikdən sonra sübuta yetirir ki, 1988-ci ildə Dağlıq Qarabağ Muxtar vilayətinin Ermənistana birləşdirilməsinə cəhd göstərilən zaman sovet dövrünün təşviqatçılıq, təbliğatçılıq prinsipinin təsiri altında fəaliyyət göstərən Azərbaycan mətbuatı ictimaiyyətimizi baş verən siyasi proseslərdən xəbərsiz buraxmışdı.Həmin dövrdə sərt senzura nəzarəti, mətbu orqanlarına “yuxarıdan” edilən təzyiqlər, münaqişələri işıqlandırmaq təcrübəsizliyi və s.kimi amillərin təsiri altında olan, 70 illik “sovet xofu”nun və 30-cu illərin repressiyasını unutmayan KİV-in böyük hissəsi çox şeyi mətbuatda açıq söyləməyə cəsarət etmirdi.1990-cı illərdə azərbaycanlılara qarşı tətbiq edilən zorakılıq və işgəncələr haqqında yerli ictimaiyyətdə obyektiv informasi147 yanın olmaması kütləni gərginlikdə saxlayır, vəziyyəti daha da mürəkkəbləşdirirdi.Publisist Musa Mərcanlı məqalədə Dağlıq Qarabağın Azərbaycandan qoparılmasına cəhd xəbərinin mətbuatdan gizlədilməsini, xalqın baş verən siyasi informasiyalardan məhrum olmasını, kütləvi qırğınların baş verməsinə səbəb olan amil kimi dəyərləndirir.Hətta bəzən vətəndaşlarımızın fiziki təcavüzə məruz qalması publisisti olduqca dərindən sarsıdır.İsa İsmayılzadənin “Üç il də belə gəlib keçdi..” (102), “Gözü yolda qalan şəhid ruhları” (100), “Şəhid ucalığı” (101) publisistik məqalələrində müəllif sanki şəhidlərin gözü önündə xalq tribunasında çıxış edir.20 Yanvar faciəsinin rəhbər vəzifə tutan erməni cinayətkarlarının cəzasız qalması müəllifi daha çox düşündürsə də, xalqın qəhrəmanlıq yaddaşı, əzmkarlığı, mübarizliyinə qarşı olan sonsuz inam qələbəyə doğru nikbin ümidlərini sarsıtmır.Baş verən gərgin ictimai-siyasi şəraitdə xalqımızın milli özünüdərkində, milli ruhunun oyanışında, həmçinin bədii-fəlsəfi, poetik fikir tariximizin inkişafında özünəməxsus xidmətləri olan, əsərlərini böyük vətəndaşlıq narahatlığı ilə qələmə alan xalq şairi Bəxtiyar Vahabzadə bizə qarşı törədilən ağır genosid siyasətinə hiddətli etiraz səsini qaldırdı.Siyasi proseslərə ayıq münasibət bildirən, 1950-ci illərdən qələmi ilə mübarizə aparan, ən yüksək kürsülərdə, Azərbaycan Ali Sovetinin sessiyalarında öz sözünü deməkdən çəkinməyən, döyüşən şair, publisist Bəxtiyar Vahabzadə baş verən faciələrə qarşı hiddətli münasibətini 1990-cı ildə yazdığı “Şənbə gecəsinə gedən yol” oçerkində qəzəbli şəkildə bildirdi.B.Vahabzadə erməni genosidinin tarixi köklərini araşdırıb onun ideoloji yönlərini, istiqamətlərini həmin adı çəkilən məqalədə oxucusuna böyük vətən yanğısı ilə çatdırdı.Erməni lobbisinin dəstəyi ilə bütün dünya mətbuatında çıxış edərək 1988-ci ildən bu yana azərbaycanlılara qarşı törətdikləri müsibətlərin üstündən xətt çəkib, ədalətin xilafına çıxaraq bizi “vəhşi”, “mədəniyyətsiz” millət adlandırıb özlərini “əzilən xalq” kimi qələmə verən ermənilərə qarşı sonsuz qəzəbini publisist bu əsərində açıq şəkildə, böyük cəsarətlə bildirdi.“Azərbaycan” jurnalının 1990-cı il 9 və 10-cu saylarında dərc olunan “Şənbə gecəsinə gedən yol” publisistik oçerkində müəllif 20 Yanvar faciəsinin yüzlərlə dəhşətli epizodları fonunda Sovet imperiyasının Azərbaycan xalqına qarşı törətdiyi genosid aktını ifşa etmişdir.Müəllifin genosid barədə informasiyası müşahidə etdiyi, şahidi olduğu hadisələr, gündəlik izlədiyi mətbuat orqanlarından qaynaqlanırdı.Ancaq bir şeyi də nəzərə almaq lazımdır ki, B.Vahabzadə bu əsəri qələmə alan zaman hələ xalqın taleyinə qara hərflərlə yazılacaq Xocalı soyqırımından, itiriləcək Qarabağ torpaqlarından xəbərsiz idi.Genosidə tarixilik aspektindən yanaşan B.Vahabzadə öz xalqının başına gətirilən dəhşətli faciəni araşdıran zaman şəxsi mühakimələrində genosidi mənəvi və fiziki adlandırmaqla iki yerə ayırır.Ermənilərin separatçı-bölücü siyasətinə, xalqımıza qarşı yürüdülən hiylə, böhtan dolu yazılara etiraz edən, erməni və erməniyönlü mətbu informasiya mənbələrinə qarşı müqavimət göstərməyə çalışan, xarici mətbuatın bizə qarşı çıxışlarına vaxtlı-vaxtında layiqli cavab verən B.Vahabzadənin ruhunu mənəvi genosid daha çox sarsıdırdı.Əsərdə mənəvi genosid tarixi saxtalaşdıran, Qafqazda əsassız ideoloji bünövrə yaratmağa çalışan ermənilərin uzun illərdən bəri bizə qarşı yürütdükləri məkrli məqsədlərinin məcmusunu təşkil edir.Mənəvi genosidin əsas hissəsini təşkil edən ekoloji genosid anlayışının mahiyyətini aydınlaşdıran publisist vaxtilə xalqın böyük səadəti kimi qələmə verilən “ölü zona”ya çevrilən Sumqayıt zavodları, zəhərli dərmanlarla yetişdirilən pambıq əkinini göstərərək səbəbkarları Moskvadan alqışlar qazanmaq üçün çalışan öz rəhbərlərimizi də bu hadisədə qınayır.B.Vahabzadə “Şənbə gecəsinə gedən yol” oçerkində milli özünüdərkin bütün komponentlərini – milli mənlik şüur, milli fikir, milli bəşəri şüur, milli yaddaş, milli ruh, milli istiqlal arzusunu əks etdirməyə nail olmuşdur.“XX əsrin 80-ci illərindən başlayaraq milli köklərimizə qayıdışı sürətləndirmişdir.Milli özünüdərk milliliyin (qismən bəşəriliyin) sintez olunmuş qavra149 yışıdır (72, s.33).Publisistin milli özünüdərk psixologiyasının əsasında özünə kənardan baxıb qiymət vermək, milli amili dəyərləndirmək durur.Vahid ideoloji konsepsiyanın olmadığı 1990-cı illərdə mənəvi genosidə qarşı cəsarətlə mübarizə aparan, xalqın milli heysiyyətini tapdalayanlara qarşı etiraz səsini ucaldan B.Vahabzadə X.Rzanın, A.Zamanovun və başqalarının cəzalandırılmasını böyük təəssüf hissi ilə qeyd edir, oxucuda vətənpərvərlik, təəssübkeşlik hissini daha da artırırdı.Azərbaycanın çətin iqtisadi şəraitində 250 min qaçqının Ermənistandan, 40 min mexseti türkünün Özbəkistandan ölkəmizə köçürülməsi məqalədə mənəvi genosidin örnəklərindən biri kimi diqqəti cəlb edir.“Şənbə gecəsinə gedən yol” oçerkində Moskva tərəfindən Azərbaycanın siyasi səhnədən sıxışdırılması, kölgədə saxlanılması, ancaq ermənilərə yüksək maddi və mənəvi imtiyazların tətbiq olunması bizə qarşı qərəzli, ayrıseçkili münasibət kimi mənalandırılır.Mənəvi genosidin daha çox dərinləşməsinə səbəb xalqımıza qarşı səsləndirilən “vəhşi”, “genosid cəlladları” kimi təhqirləri qarşısında öz rəhbərliyimizin susmaq mövqeyini tutmasıdır.B.Vahabzadə əsərdə 1918-ci ildə Azərbaycanda törədilən qırğınların sahibi, vaxtilə adına heykəllər ucaltdığımız S.Şaumyan, onun havadarı S.Lalayanı lənətləyir, ermənilərin Dağlıq Qarabağ iddiaları, tarixi saxtalaşdırmaq cəhdləri, xalqımıza qarşı törədilən faciələrin səbəblərini aydınlaşdırır, tutarlı arqumentlərlə böhtançı erməni siyasətini ifşa edir, bu siyasi prosesə şərait yaradan Qorbaçov və bəzi azərbaycanlı rəhbərləri də tənqid etməkdən çəkinmirdi.Publisist faciənin səbəbkarlarını aydın şəkildə görür: “Bizə çoxdan məlumdur ki, başımıza açılan bu oyunlar təkcə balaca xalqın, erməni lobbisinin işi deyil.Bu işlərin başında erməni mafiyasına istiqamət verən, onu güclü silahlarla təchiz edən, hətta açıq-açığına müdafiəsinə keçib hər məsələdə Azərbaycan xalqını təkləyən M.S.Qorbaçov özü durur” (242, s.Genosidin arxasında dayanan əsl həqiqəti araşdıran publisist gəldiyi qənaətləri tarixi faktlar əsasında təsdiq edir.Baş verən siyasi proseslərə ağlın, məntiqin gözü ilə baxan B.Vahabzadə bu doğru qənaətini tarixşünaslığımızda öz əksini tapan faktlarla müqayisə etdikdə publisistin düzgün qərar verdiyinin şahidi olarıq: “Və əvvəlcədən heç bir xəbərdarlıq edilmədən, qəflətən yanvarın 19-dan 20-nə keçən gecə Qorbaçovun göstərişi, güc nazirləri Yazov, Bakatin və Kryuçkovun bilavasitə başçılığı ilə müxtəlif növ ordu hissələri Bakıya yeridildi.Kommunist diktaturası 1956-cı ildə Macarıstana, 1968-ci ildə Çexoslovakiyaya və 1979-cu ildə Əfqanıstana qarşı törətdiyi cinayətkar hərbi müdaxiləni 1990-cı ildə Azərbaycan xalqına qarşı da həyata keçirdi.Beləliklə, Rusiya imperiyasının və çarizmin milli münaqişələr və qırğınlar törətmək sahəsindəki “zəngin” tarixi təcrübəsi də 1990-cı ilin 20 yanvarında Azərbaycan xalqına qarşı törədilən qırğın zamanı, bütünlüklə nəzərə alınmışdı” (136, s.4).B.Vahabzadə əsərdə Azərbaycan xalqını nahaq günahlandıranlar, Qarabağ hadisələrini 1988-ci ilin fevralında Sumqayıtda baş verənlərlə əlaqələndirənləri sorğu-suala çəkir, haqlı olaraq onları ittiham edir.O, genosidi əyani faktlardan çıxış edərək canlandırmaqda əsas məqsədi xalqın milli şüur və düşüncə tərzinə təsir etmək, milli yaddaşı dirçəltmək, geniş oxucu auditoriyasına azadlıq, müstəqillik toxumu səpmək, fiziki genosidi təsvir etməklə məqsədi cinayətkarları ittiham etmək, meydan oxumaqdır.Onun genosid yaddaşı ötəri, keçici deyil, bu yaddaş özündə milliliyi və həqiqəti əks edən bədii ruhu, mənəvi özünəməxsusluğu yaşadır.Genosidə qarşı nifrətli emosiyalarla çıxış edən publisist bütün diletant yanaşmalar, böhtanlar içərisində ictimai mezaxizm xəstəliyinə tutulan ermənilərə qarşı millətin yeganə çıxış yolunu öz gedəcəyi yolda qibləsini düzgün təyin etməkdə, Azərbaycan xalqının milli istiqlal mübarizəsinin mənəvi-ideoloji hazırlıq mərhələsində görürdü.Ancaq emosiya ilə məntiqin sərhədinin çətin müəyyənləşdiyi “Şənbə gecəsinə gedən yol” oçerkində publisist qanlı faciənin törədildiyi şənbə gecəsindən sonra millətinin bu ağır baryerlər qarşısında qələbəsinə qarşı əminlik hissi oyadır.B.Vahabzadə qəzəbini tək qələmi ilə bildirmir, o dövrdə siyasi proseslərə müdaxilə etmiş, bir neçə ziyalı şəxslərlə birlikdə Qırmızı Ordunun Bakıdan çıxarılmasını Azərbaycan Ali Sovetindən tələb etmiş, öz qəzəb və hiddətini M.Qorbaçova göndərdiyi teleqramda da açıq bildirmişdir: “Xalqımın qanını töküb sonra ona başsağlığı göndərmək dəhşətli ikiüzlülükdür.Sənin rəhbər olduğun partiyadan çıxmağı özümə şərəf sayıram” (242, s.Milli özünüdərkin ilkin rüşeymlərini ədəbiyyatımıza gətirən, qan yaddaşımızın bərpasında xüsusi rolu olan Bəxtiyar Vahabzadənin “Şənbə gecəsinə gedən yol” oçerki tarixşünaslığımızda, ədəbiyyatşünaslığımızda, publisistikamızda tədqiqata cəlb olunub erməni soyqırımının araşdırılması baxımından əhəmiyyət kəsb edir.Maraqlı informativ xarakteri ilə seçilən Faiq Balabəylinin “Dəryada gəmim qalıb” (27) oçerki 20 Yanvar hadisələrinin iştirakçısı olan dənizçilərin müsahibələrindən toplanmışdır.Bakıdakı qırğınların qarşısını alan Xəzər Neft Donanmasının dənizçi qəhrəmanları müxtəlif təqiblərə məruz qalsalar da, gəmilərin “SOS” siqnalı ilə dünyanın 50-dən çox ölkəsinə faciəmizin səsini bəyan etmişdilər.Əvvəldə sadalanan məqalələrdə publisist skeptisizimi “20 Yanvar gecəsi olmaya bilərdimi?” sualı barəsində düşünməyə vadar etmişdir.Daha çox emosiya ilə hərəkətə keçən xalqın vahid idaredici qüvvəsinin olmadığını qeyd edən İntiqam Qasımzadə “Narahat ruhlar” (119) məqaləsində bu sualı belə cavablandırır: “20 yanvar gecəsi qurbansız keçinmək olmazdımı?!– məzəmmət və ittiham dolu bu sual sonralar tez-tez eşidilirdi; ara söhbətlərində də, ali məclislərdə də.Əlbəttə, başa düşüləndir, itkilərimizə görə keçirdiyimiz sarsıntıdan doğurdu bu sual.Lakin gəlin hissə qapılmayaq, yaxın keçmişə müraciət edək: Macarıstan və Çexoslavakiya hadisələrini xatırlayaq.Məgər həmin ölkələrdə də birində çox, birində az qan tökülməmişdimi?!” (119, s.4).Faciənin törədildiyi gün Azərbaycan dənizçilərinin şücaətindən bəhs edən publisist Faiq Balabəyli respondenti o zamankı Xəzər Neft Donanmasının rəisi işləmiş Yaşar Cabbarovla apardığı müsahibəsində yazırdı: “Yanvar faciəsi olmaya bilərdimi?Birmənalı şəkildə deyim ki, bu hadisə gec-tez olmalı idi.Ola bilsin ki, gecikəydi bu hadisə, amma mütləq olacaqdı.Çünki çürüməkdə olan, özülü çat verən, imperiya son gücünü toplayıb nə isə etməli, çabalayıb yaşamaq eşqini büruzə verməli idi.Çünki imperiyanın son nəfəsi idi.Pribaltika respublikalarının, onlardan qabaq Qazaxıstan olaylarının məntiqi davamı kimi də başa düşmək olar Bakı qırğınını” (27, s.Vahid ideologiyanın olmadığı, lakin böyük qəhrəmanlıq keçmişinə malik olan xalqın düşmən qarşısında nümayiş etdirdiyi birliyi, böyük əzmkarlığı publisistlərin yaradıcılıqlarında fərəh hissi ilə qeyd olunmuşdu.Milli şüurun güclənməsində böyük rolu olan, həqiqətpərəstliyə sadiq, 20 Yanvar faciəsinin ağrılarını, kədərini dərindən duyan publisist B.Vahabzadə gərgin siyasi burulğanların içərisində “Şənbə gecəsinə gedən yol” oçerkində xalqın əzmkarlığı, mətanəti qarşısında bir daha səcdə edir: “Mən bir daha inandım ki, bu xalqı qırmaq olar, əzmək olar, amma sındırmaq olmaz.Ey mənim dözümlü xalqım, görə bilmədiyimiz, qiymətləndirə bilmədiyimiz ürəyinə, bu ürəkdə yatan namusuna, qeyrətinə qurban olum!Sən nə qədər böyüksənmiş!” (242, s.Almaz Ülvinin “Bir ölümün acığına” kitabından “Günəşinə qovuşan Ülvim” (240) əsərində 20 Yanvar faciəsinin dəhşətli nəticəsi bir şəhidin həyatının 20-ci baharını yaşayan yaradıcılıq istedadının aşıb-coşan vaxtında, “Bəla”, “İnsan”, “Dünya”, “Dünyaya qış gəlibdi”, “Məktub”, “Etiraf” və s.əsərlərinin müəllifi ADU-da Şimali Azərbaycan Azad Tələbələr İttifaqı yaradan, azadlıq uğrunda meydanlarda mübarizə aparan Ülvi Bünyadzadənin taleyi fonunda özünü göstərir.“Əgər Ülvi “Şənbə gecəsində” şəhid olmasa idi, yəqin ki, yenə də şəhid olardı.Çünki qanında torpaq sevgisi, xalq istəyi yaşayırdı” (240, s.92).Müəllifin ürək çırpıntıları, sevgisi, ölümü ilə bağlı emosiyaları bibinin bir qardaşı oğluna qarşı isti münasibətinin qaynağı kimi deyil, nümunəvi vətənpərvər gənc, istedadlı qələm sahibi kimi üstün keyfiyyətlərindən irəli gəlirdi.Çünki Ülvi bibisinin onu görmək istədiyi qələm əhlindən biri olmaqdansa, vətən uğrunda şəhidlik zirvəsinə ucalmağı üstün sayır.: “Meydanda “millətimizin başını pambıqla üzən” partbiletini ağappaq ovcunun içindəcə yandırırdı.Gələndə gördüm ovcunun içi yanıb: “Xalqı bu mübarizə yolundakı qələbəyə inandırmaq üçün lazım olsa, bütün cismimizi yandırmağa hazır olmalıyıq” (240, s.7).20 Yanvar faciəsi haqqında yazılan publisistik məqalələrdə bəzən adı çəkilən faciə ilə bağlı gələcək proqnozlar da verilir.Həmin proqnozlarda qəlbi vətən yanğısı ilə döyünən İsa İsmayılzadənin nikbin ümidləri “Gözü yolda qalan şəhid ucalığı”, “Üç il də belə gəlib keçdi..” publisistik yazılarında xüsusi vurğulanır: “Nə qədər ki, müqəddəs torpaqlarımız var, nə qədər ki, yağı düşmənlərimiz bölgələrimizdə, onun sınırlarında at oynadır, and yerlərimizin çoxalacağına hazır olmalıyıq...Şəhidlərimizin ruhunu sevindirəcəyimiz günü necə böyük intizarla gözlədiyimizi ifadə eləməyə sözün gücü çatmaz” (102, s.1992-ci il fevralın 26-da Ermənistan hərbi birləşmələri 7 min əhalisi olan Xocalı şəhərində genosid aktı həyata keçirdi.20 Yanvar qırğını kimi Xocalı faciəsi də xaqımıza və ədəbiyyatımıza affekt vəziyyəti yaşatdı.Azərbaycan tarixinə ən dəhşətli və faciəli səhifələrdən biri kimi daxil olan Xocalı soyqırımı Nurəddin Qənbərin “Gözün aydın Bakı, Xocalı Bakıya gəlir” (123) məqaləsində yer almışdır.Əsərdə qəhrəman hadisələri yaşayıb nəql edən müəllifin özüdür.Müəllif Xocalının yerlə-yeksan olunmasının səbəbkarı kimi mövcud müharibə şəraitindən şəxsi qazancları üçün istifadə edən, vətəndaşlıq hisslərindən məhrum olmuş dövlət məmurlarında görür.“Böyük qardaşımız”ın verdiyi vertolyot Xocalıya enə bilmədi.Bakı Xocalıya gedə bilmədi, Xocalı Bakıya gəlir, gözün aydın Bakı!Ona görə ki, aşağıda “Böyük qardaşımız”ın 366-cı alayı fəsad qurubmuş, ona görə ki, Gəncədəki rus polkovniki ilə 366-nın polkovniki öz aralarında razılaşıblarmış.Ona görə ki, Ağdamdakı bir-biriylə didişən, dartışan, bölük-bölük dəstələrin özbaşınalıq edən nadan başçılarının sözləri bir-birinə düz gəlmirdi” (123, s.155).Dövrün səriştəsiz vəzifəli şəxslərinin spekulyativ fəaliyyəti, hərbi qüvvənin zəifliyi ermənilər tərəfindən mühasirəyə alınmış Xocalıya heç bir yardım əlini uzatmağa imkan vermədi.Ermənilərin Xocalıdakı vəhşiliyini əks etdirən çoxsaylı sənədlər göstərir ki, Ermənistan Respublikası silahlı qüvvələrinin, onların tabeliyində olan muzdlu əsgərlərin, terrorçu dəstələrin törətdikləri vəhşilik məhz soyqırımı aktıdır və bunu o qanlı günlərin şahidləri də açıq-aydın etiraf edirlər.Hətta qırğınların törədilməsində ermənilərlə çiyin-çiyinə dayanan 366-cı motoatıcı rus divizasiyanın bəzi zabit və əsgərləri də dəhşətə gələrək ordudan qaçdılar.Möhtərəm Prezident İlham Əliyevin 2012-ci il yanvarın 17-də “Xocalı soyqırımının iyirminci ildönümü” haqqında sərəncam bu faciəyə verilmiş siyasi qiymətin ən böyük nümunəsidir.1992-ci ildə xarici mətbuat orqanları – İngiltərənin “Sandi Tayms” (271), “Tayms” (272), ABŞ-ın “Vaşinqton Post” (264), “Vaşinqton Tayms” (263), “Nyu-York Tayms” (273) qəzetləri və s.həmin dəhşətli hadisələri işıqlandırsa da, beynəlxalq hüquq normalarına görə soyqırımı anlayışına uyğun gələn “Xocalı soyqırımı” hələ də dünya mətbuatında "Xocalı qətliamı", bəzən insanlıq əleyhinə cinayət hadisəsi kimi qələmə verirlər.Hal-hazırda xarici dövlətlərdə yaşayan azərbaycanlılar hər il Xocalı faciəsinin törədildiyi günü “Justice for Khojaly” (Xocalıya ədalət) kampaniyasını həyata keçirməklə faciənin dünya ictimaiyyətinə çatdırılması yolunda mühüm addımlar atırlar.Real tarixi faktlardan çıxış edərək erməni absurd fikirlərinə qarşı mübarizə müasir dövrümüzdə xüsusi aktuallıq kəsb edir.Milli tariximizin ən şanlı və qəhrəmanlıq səhifələrindən birini təşkil edən 20 Yanvar faciəsindən başlayaraq Azərbaycan xalqı SSRİ-nin tərkibində ədaləti bərpa etməyin qeyri-mümkünlüyünü və milli haqlarımıza obyektiv yanaşmanın nümayiş olunması ilə bağlı inamını birdəfəlik itirdi.Xocalı faciəsi XVIII əsrdən başlayaraq erməniləri Qafqazda yerləşdirmək, onları himayədarlığa götürmək, Türkmənçay müqaviləsindən sonra İrəvan və Naxçıvan xanlıqları ərazisində “Erməni vilayəti” yaratmaq, bolşevik hakimiyyəti dövründə torpaqlarımızı hissə-hissə qoparıb Ermənistana birləşdirmək siyasətindən ruhlanıb “Böyük Ermənistan” yaratmaq iddiasına düşən mənfur ekstremistlərin azərbaycanlılara qarşı etnik təmizləmə və soyqırımı siyasətinin növbəti və ən qanlı təzahürüdür.Ümumiyyətlə, soyqırım mövzusu publisistikamızda hələlik məzmun dərinliyi və əhatəliliyi ilə öz əksini tapmamışdır.Milli yaddaşımızda əbədi həkk olunan bu qanlı faciələr üzərindən illər ötsə də, öz tarixi tipologiyasını qoruyub saxlayacaq, publisistik məqalələrdə böyük kədər, qürur, şərəf hissi ilə xatırlanacaq, gələcək nəsillər dəhşətli soyqırımlardan nəticə çıxarıb Azərbaycan ədəbiyyatını orijinal və sanballı əsərlərlə zənginləşdirib bütün dünyaya tanıdacaqlar.Cənubi Azərbaycan mövzusunun publisistikada bədii təcəssümü Publisistikanın xüsusi spesifik yaradıcılıq tipi kimi başa düşülməsi məhz onun ictimai rəyi ifadə və formalaşdırma məqsədindən irəli gəlir.“1891-ci il Tənbəki üsyanı, 1908-1909-cu illər Səttarxanın başçılığı ilə Təbriz üsyanı, 1920-ci il Şeyx Məhəmməd Xiyabani hərəkatı Cənubi Azərbaycanın istiqlaliyyət və azadlıq uğrunda mübarizədən geri çəkilmədiyini göstərdi.Üstəlik 1917-1921-ci illər Cəngəllilər hərəkatında (Heydər Əmiroğlu, S.C.Pişəvəri) və 1921-ci il Xorasan üsyanında (Məmmədtağı xan Püsyan, Nurulla xan Yekani) da azərbaycanlıların rəhbər rol oynadıqlarını nəzərə alsaq, Azərbaycanın Cənub qolunun tarixən azadlıqsevərliyi, mübarizliyi tam mənası ilə üzə çıxardı” (171, s.200).Azərbaycanın bütövlük ideyasının, milli özünüdərkin vacibliyinin əsasını ilk dəfə böyük Mirzə Cəlil “Azərbaycan” (146) publisistik məqaləsində Vətənin ədəbi-bədii coğrafi xəritəsini cızaraq “Azərbaycanın çox hissəsi İrandadır” deməsi xalqının yatmış siyasi şüuruna əsl vətəndaş məhəbbəti ilə bir həyəcan təbili çaldı.Qədim və zəngin maddi-mənəvi sərvətləri olan Azərbaycanın bütövlük ruhunu, əzmini, mübarizlik qayəsini əks etdirən publisistik materiallar “Azərbaycan” jurnalında özünə yer almışdır.Cənubi Azərbaycan tarixi və onun obyektiv tədqiqi problemi Azərbaycan publisistikası üçün aktual məsələlərdən sayılır.Cənub mövzusunun sovet dövrü publisistik düşüncə orbitinə başlanması nəticəsində yeni bir geosiyasi vəziyyətin yaranması oldu.Belə ki, müharibə vaxtı sovet qoşunlarının İrana daxil olması və burada Azərbaycan milli hökümətinin qurularaq 11 ay yaşaması, dünya geosiyasi maraqlarının qurbanına çevrilməsindən sonra publisistikada ikinci cəbhənin açılmasını şərtləndirdi.“Azərbaycan” jurnalında dərc olunan Əlfi Qasımovun “Azadlıq günəşi doğacaqdır” (115), Rəhim Dəqiqinin “Şahidin dedikləri” (40), Nəbi Xəzrinin “Doqquz gün, doqquz gecə...” (94), Cabir Novruzun “Bakıdan Təbrizəcən” (179), Sabir Rüstəmxanlının “Qayıdıram Araz boyu” (196), Pərvanə Məmmədli “Güneydə ədəbi tənqid” (153) və s.məqalələri cənub mövzusundadır.Əlfi Qasımovun “Azadlıq günəşi doğacaqdır” (115) məqaləsi cənub mövzusunda yazılmış, Fəthi Xoşginabinin “İki dost”, “Boyun şalı”, “Tanış olun”, “Partiya bileti” povestləri əsasında dövrün haqsızlıqlarına məruz qalmış aciz vəziyyətə düşən insan taleləri haqqında mühakimələr aparılmışdır.Rəhim Dəqiqinin “Şahidin dedikləri” (40) oçerki Rza şah Pəhləvi dövründə Tehranın cənubunda Qod ərazisindəki azərbaycanlıların şah istibdadına qarşı inqilabi hərəkatı və onun qələbəsinə həsr olunmuşdur.Oçerkdə müəllif daha çox inqilabın ümumi mənzərəsini yaratmağa meyil etmişdi.İnqilabi mübarizəyə başçılıq edən Gülnaz, Azərbaycan dilində Qodda uşaqlara dərs keçən Səməd baba obrazları əsərdə yer almışdır.Ancaq Xomeyninin hakimiyyətindən sonra azərbaycanlılara qarşı aparılan əhəmiyyətli islahatlar əsərdə öz əksini tapmayıb.Hadisələr müəllifin gördükləri əsasında olsa da, əsl gerçəklik mövcud siyasi rejimin arxasındakı qaranlıqlarla pərdələnir.Sovet dövründə Cənubi Azərbaycan mövzusunda yazılmış oçerklərdə publisistlərin mövcud ictimai problemlərə yanaşmada birtərəflilik özünü göstərir.Belə ki, İrana səfər edən publisist tarixi kökə, milli yaddaşa qayıdıb xalqın ikiyə parçalanmasını Türkmənçay sülh müqaviləsini icra edən, hətta Səttarxan inqilabının yatırılmasında şaha dəstək göstərən Rusiyanı tənqid etməkdən çəkinir, daha çox fars şovinizminin ifşasına üstünlük verirdi.Hətta I Dünya müharibəsi dövründə İranın bitərəfli mövqeyinə əsaslanan azərbaycanlılar, rus hərbi qüvvələrinin ölkədən çıxıb getməsi, rusların Azərbaycan iqtisadiyyatının talan olunması əleyhinə dəfələrlə mübarizəyə qalxmasına baxmayaraq, şahlıq səltənətindən himayə görən ruslar, bu yerlərdə öz mövqelərini və hökmranlıqlarını möhkəmlətməyə çalışırdılar.Çox təəssüflər olsun ki, bu məsələlər sovet dövrü publisistikasında ideoloji təsirin gücü nəticəsində öz əksini tapmamışdır.N.Xəzrinin “Doqquz gün, doqquz gecə” oçerkində (94) müəllif 1964-cü ildə dağıdılmış, ancaq bərpa edilməmiş Qəzvin xarabalıqları, qara çadıra bürünmüş qızları, uşaqların “Amerikaya ölüm” nəğmələri oxuması, mövhumat, Azərbaycan dilinin məktəblərdə tədris olunmaması, azadlıq uğrunda vuruşub həyatını itirmiş, əlil düşmüş gənclərin acınacaqlı taleyi, dövlət məmurlarının spekulyativ fəaliyyəti və s.publisistin qaldırdığı ictimai problemlər kimi dəyərləndirməsi onun obyektiv yanaşmasıdır.Ancaq cənub və şimallı Azərbaycanın ictimai problemlərinin müqayisəsində ədəbiyyatda söz azadlığının, Azərbaycan dilinin dövlət dili səviyyəsində ümumi səviyyədə işləkliyi kimi fikrini publisistin müdafiə etməsi onun qeyri-obyektiv, daha doğrusu zamanın konyunkturasının mövqedən yanaşmasıdır.Çünki sovet dövründə rəsmi kargüzarlıq məsələləri bəzən rus dilində icra olunur, ədəbiyyatda isə yazarların yaradıcılığı dövrün ideoloji çərçivələrindən çox vaxt kənara çıxa bilmirdi.İranda yaşayan azərbaycanlıların ictimai tərəqqisindəki gerilik yalnız fars şovinizminin boynuna yıxılıb, problemin kökündə Rusiyanın apardığı siyasəti təqsirləndirməmək, cənub mövzusu probleminə seyrçi mövqedən baxıb, çıxış yolunu göstərməməsi publisistin özünümüdafiə, təhlükədən qaçma mövqeyi kimi hesab olunur.Cabir Novruzun “Bakıdan Təbrizəcən” (179) oçerkində Təbriz müəllifin emosional ifadəsində qeyri-adi və əlçatmazdır.Təbrizin uzaqlığı onun illərlə Təbrizə bəslədiyi, publisistikasının bədiilik gücünü artıran məhəbbət və həsrət hissindən qaynaqlanır.C.Novruz Bəxtiyar Vahabzadə, Qasım Qasımzadə, Rüstəm Əliyevlə, Nəriman Həsənzadə ilə birgə Təbriz Universitetində təşkil olunan Şəhriyarın ikinci ildönümü münasibəti ilə tədbirdə iştirak edirlər.Azərbaycanın cənublu və şimallı bütövlüyü əsərin əsas ideyasıdır.Keçmişin siyasi hadisələri – Xətai hakimiyyəti, Gülüstan sülh müqaviləsi, Stalin diktaturası yuxu, xəyal motivləri əsərdə Təbrizi Azərbaycandan qoparan gerçəklik kimi aydınlaşır.Əsərdə C.Novruzun bir publisist mübarizəsi, üsyanı özünü göstərmişdir.Çünki onun Təbriz Universitetinin böyük salonunda, fars xəfiyyələrinin izlənildiyi Şəhriyara həsr olunmuş məclisdə tribunada həmyerlilərini bütövlüyə çağırışı və onun çıxışının alqışlarla qarşılanması publisistin böyük cəsarətli addımı idi.Publisisti daha çox təəssüfləndirən yalnız ikiyə parçalanma məsələsi deyil, cənubluları Azərbaycan dilindən, ən əsası milli kökdən uzaqlaşdırma siyasətidir: “Əgər sən bir olsan, milli həmrəyliyə gəlsən, əgər sən aramızda duran mənəvi, ictimai, siyasi-iqtisadi sərhədləri aradan götürə bilsən, bəlkə də ərzin ən varlı, ən xoşbəxt milləti olarsan” (179, s.Cabir Novruzun “Bakıdan Təbrizəcən” əsəri müstəqilliyimizə yenicə qədəm qoyduğumuz dövrdə yazılmışdı, burada qoyulan bütövlük problemi müasir dövrdə cənub mövzulu publisistikada aktuallığını qoruyub saxlamaqdadır.C.Novruz özündən əvvəlki müəlliflərdən fərqli olaraq cənub mövzusuna çağdaş konteksdən yanaşır, ikiyə bölünmə məsləsində yalnız fars şovinistlərini deyil, rus siyasətini tənqid etmişdi.Cənub mövzusu tam əhatəli şəkildə, çatışmayan cəhətləri ilə kəskin rasional şəkildə Sabir Rüstəmxanlının “Ömür kitabı”159 ndan olan “Qayıdıram Araz boyu” (196) publisistik məqaləsində öz əksini tapmışdır.Araz çayı arxetipi yalnız iki ölkəni yarıya bölən, dərin retrospektiv zamanın emosiyaları, mənəvi keyfiyyətləri, hüznlü və nisgilli, bəzən affekt yaradan psixologizmi özündə yaşadan tarixi bir elementdir.“Ömür kitabı” yalnız S.Rüstəmxanlının deyil, bütövlükdə həmin dövrün publisistikasının inkişaf tarixində mühüm ədəbi-mədəni və ictimai-siyasi hadisəyə çevrildi.Əsərin ümumi kompozisiyasında publisistin diskursiv yanaşması daha çox öndədir.Publisistin mühakimələrində arqument konkret tarixi faktlarla özünü göstərir.Əsərdə psixologizm öz faciəsini cənubi azərbaycanlılara qarşı törədilən fars şovizinizminin acı nəticələridir.S.Rüstəmxanlı haqqında araşdırma aparan, akademik İsa Həbibbəyli yazır: “Sabir Rüstəmxanlı ədəbi-ictimai fikrimizin əsas inkişaf istiqamətlərini, doğru düzgün təsəvvür edən və həmin sahədə ən ardıcıl surətdə çalışan yaradıcı şəxsiyyətlərdən biridir.Sözlə fikrin və ideya ilə konkret əməlin vəhdəti, həqiqət duyğusunu ən ali məqama ucaltmaq onun əsas ənənəvi simasını müəyyən edir” (82, s.7).Öz xalqını “susdurulmuş”, “unutqan” kimi adlandıran S.Rüstəmxanlı ən adi insan hüquqlarından məhrum olan, farsdan törəmə kimi təbliğatın qurbanları olan, doğma ana dilində danışmağı qadağan edən, bəzən də bu dildə az danışdığına görə müxtəlif cəzalara məruz qalan cənubi azərbaycanlıların taleyinə acıyır: “İranda fars əməkçiləri də zülm altındadır.Lakin azərbaycanlılara edilən zülm həmişə onlara edilən zülmdən iki dəfə artıq olub.Üstəlik milli zülm, mənəvi zülm, xalq ruhunun təhqiri də bir yandan” (196, s.150).Yazıçının publisistikasında fikir, süjet sistemsizliyi də var.Bunu S.Rüstəmzanlı özü “Atamın ruhu” əsərində də etiraf edir: “Mənim gündəliklərim qırıq-qırıqdır.Bəzən bir neçə ayın əhəmiyyətsiz işlərini ardıcıllıqla yazmışam.Bəzən də maraqlı hadisələrlə dolu olan bütöv bir il izsiz-tozsuz keçib gedib” (194, s.118).S.Rüstəmxanlı farsların Cənubi Azərbaycanda hakim mövqe tutmasının səbəblərini araşdıran zaman problemin tarixi kökünə nəzər salır.Dünya mətbuatında “Azərbaycanın Puqaçovu” adlandırılan Səttarxanın 1908-1911-ci illərdə istiqlal üsyanı, onun sui-qəsd nəticəsində öldürülməsi, özünün rəhbərliyi ilə İranda milli hökumət təşkil edən 1917-1920-ci illərdə azadlıq uğrunda mübarizə aparan, kazaklar tərəfindən öldürülən Xiyabani, bu inqilabdan sonra Cənubi Azərbaycanda ağlasığmaz vəhşiliklər, 1945-ci ildə Seyid Cəfər Pişəvəri hərəkatı, farsların azərbaycanlılara işgəncə ilə divan tutması, 1946-cı ildə Amerika və İngiltərə imperialistlərinin göstərişi ilə şah qoşunlarının ayağa qalxaraq hüquqlarını tələb edən 20 min əhalini qılıncdan keçirməsi, heç bir maddəsinə əməl olunmayan Azərbaycan Demokrat Firqəsinin rəhbərlik etdiyi 21 Azər Nehzəti, 1945-ci il İran hökuməti ilə 15 maddədən ibarət olan müqavilə, tarixin siyasi aktlarıdır.“Cənubi Azərbaycanın öz müstəqilliyini qazanması və on bir ay bağımsızlığını sürdürməsi milli siyasi, ədəbi fikirdə gəlişməni şərtləndirən amillərdən hesab olunmalıdır” (153, s.Publisistin hiddətli işgəncəyə məruz qalmış cənubluların acı taleyindən əlavə tarixin qara hərflərlə yazılmış 1946-cı il Cənubi Azərbaycan Demokratik Firqəsinin süqutu gününü 30 il sonra 1976-cı ildə şah tərəfindən bayram günü kimi qeyd olunması idi.“İrticaye Azərbaycan” sözü məni ildırım kimi vurdu.Farsın bayramı Cənubi Azərbaycanın milli matəmi idi!Bir ölkə daxilində hakim millətlə əzilən xalqın taleyi belə qovuşur” (196, s.155).Cənubi Azərbaycan mətbuatı araşdırmaçısı, filologiya üzrə fəlsəfə doktoru, dosent Pərvanə Məmmədli “Güneydə ədəbi tənqid” (153) məqaləsində fars şovinizminin Azərbaycan dili, mədəniyyəti, ədəbiyyatını məhv etmək istəyini bildirsə də, məşrutə hərəkatının yaratdığı milli intibah dalğasının milli hissə malik cavan ədəbi nəsil yetişdirdiyini etiraf edir.S.Rüstəmxanlı Cənub mövzusu ilə bağlı mühakimələrində öz şəxsi müşahidələri arasında qısa kənara çıxmalarla bir assosiasiya yaradaraq mətnin analitik təhlilini gücləndirir.Jurnalist Qulam Məmmədli, Firudin İbrahimov, ədəbiyyatşünas alim Məmmədağa Sultanov, Mirzə İbrahimov, akademik Şəfayət Mehdiyev, tərcüməçi-alim Mübariz Əlizadə, Balaş Azəroğlu, Söhrab Tahir, professor Qədir Sultanov, qocaman jurnalist Nəsir İmanquluyev, əslən cənubdan olan elm xadimlərinin adını çəkir.Müəllif 1982-ci ildə Qırğızıstanın Frunze şəhərindəki beynəlxalq konfransda İranda azərbaycanlılara qarşı keçirilmiş qırğınları sadalayaraq dünya ictimaiyyətinə bəyan edir.Şair Sədi Yüzbəndinin, Məmmədbağır Niknam, Aşıq Hüseyn Ziyadoğlunun, Səməd Behrəngi və başqaları fars şovinistləri tərəfindən qətlə yetirilməsi məlumatı xarici qonaqların diqqətini cəlb edir.Publisist Azərbaycan şəhərlərinin anası 3000 illik yaşı olan Təbriz haqqında geniş məlumat verir.Dəfələrlə qırğınlar, zəlzələlər nəticəsində dağılan, Teymurun, Sultan Səlimin, I Şah Abbasın əmri ilə başqa ölkələrə Təbriz sənətkarlarının köçürülməsinə baxmayaraq böyük qədim sənətkarlıq ənənələrini özündə yaşadan Azərbaycan xalçaçılığının mərkəzi, Fəxrəddin İbn əl Müsənna (XII), Əhməd ibn Məhəmməd (XIV), Həsən bəy Rumlu, İskəndər bəy Münşi, Vəlixan Şamlı Bicən, Nizaməddin Şaminin məskənləri Təbriz şəhəri haqqında informativliyi əsərdə zənginləşdirən elementlərdir.Sabir Rüstəmxanlının “Ömür kitabı”ndan olan “Qayıdıram Araz boyu” (196) publisistik məqaləsində illər sonra bir-birinə həsrət qalmış azərbaycanlıların qovuşma səhnəsi, mənzərəsi ilə tamaşaçısını susduran, birləşdirici və ayırıcılıq simvolu ifadə edən Xudafərin və Sınıq körpü, Xomeyninin diktaturası əlindən ölkəni tərk etmək məcburiyyətində qalan azərbaycanlıların üzlərindəki qəzəb, İran-İraq döyüşlərində hər iki tərəfdən vuruşaraq bir-birinə güllə atmaq məcburiyyətində qalan azərbaycanlılar, Söhrab Tahirlə anasının qovuşması, 40 il ayrılıqdan sonra görüşüb son nəfəsini tapşıran bacı-qardaşlar əsərin statik psixologizmini dərinləşdirən süjetlərdir.Hal-hazırda azərbaycanlıların kompakt halda yaşadığı ərazilərdə mətbuat orqanlarının dili olan Azərbaycan türkcəsi ərəb və fars sözləri ilə eybəcər hala salınır.Cənubi azərbaycanlı ziyalıların ölkədə ana dilinin hüquqları uğrunda sivil və hüquqi müstəvidə geniş mübarizəsi, dilin statusunun yüksəldilməsi ilə bağlı Avropa və Amerikadakı Azərbaycan diaspor təşkilatlarının İran hakimiyyət dairələrinə təsiri, bu dildə təhsilin olmaması beynəlxalq məsələyə çevrilmişdir.Cənub mövzusunda yazılmış əsərlərdə hakim qüvvənin təsiri ilə tarixi yaddaşın unudulmaq təhlükəsi dayanır, bu təhlükə hər iki xalqın milli şüur və düşüncəsində, dildə ayrılığı dərinləşdirir.Bu məsələnin dərinləşməsinə imkan verməmək məqsədi çağdaş dövr siyasi publisistikanın öhdəsinə düşür.Azərbaycan xalqının milli varlığını inkar etməyə cəhd edən və öz təcavüzkarlığına bəraət qazandırmaq istəyən fars şovinistlərinə arqumentli cavab verə biləcək publisistikaya müasir dövrdə də böyük ehtiyac var.Bu istiqamətdə əsərlərin yazılmasına və onun üzərində daha geniş tədqiqatlar aparılması olduqca vacibdir.“Azərbaycan” jurnalı publisistikasında sənətkarlıq xüsusiyyətləri 3.5.1.Janr və struktur problemləri “Azərbaycan” jurnalında Sovet rejiminin təbliğinə həsr edilmiş publisistik əsərlərin əksəriyyəti sənətkarlıq baxımından ideoloji məhdudiyyətlərə düçar olduğundan təsvirçilik, təbliğatçılıq, şüarçılıq mühüm yer tuturdu.Zamanın diqtəsi ilə partiya plenum iclasları, kommunist ideallarının təntənəsi, alqışları konyunkturaya geniş meydan verirdi.Təbliğatın ruporuna çevrilmiş publisistikada hökm sürən sxematizm, şablonçuluq, trafaretizm bədii söz sənətinin inkişafına, mükəmməl tərəqqisinə mane olurdu.Həmin dövrdə güclü operativ təsir imkanlarına malik olan oçerk janrı ictimai fikri yönləndirməyə istiqamətlənmiş, ədəbi-bədii düşüncədə dominant rolunda çıxış etmişdir.“Azərbaycan” jurnalı publisistikasının janr tipologiyasında da oçerk həmişə aparıcı olmuşdur.Bədii tematikası baxımından oçerklərdə differensiallıq özünü göstərsə də, sovet dövründə kəmiyyət baxımından daha çoxluq təşkil edir.1950-ci illər oçerklərində publisist bədii ümumiləşdirməsi zəifdir, xarakterlər birtərəfli, zəif təsir bağışlayır, insanın mənəvi yüksəlişi sənaye və kənd təsərrüfatının inkişafı, nailiyyətləri ilə birbaşa bağlı idi.Yusif Süleymanovun “Neftçi dostlar”, Süleyman Vəliyevin “Geoloq”, Məhərrəm Bayramovun “Uğurlu yol, Əsmət” və s.oçerklərdə əmək qəhrəmanları eyni ideala xidmət edirdilər.Bu oçerklərdə təkrarlanan yeknəsək süjetlər – obrazın portret cizgiləri, xarakteri haqqında məlumat vermədən əmək fəaliyyətinə başlaması, məhsulun kəmiyyət çoxluğunun böyük sevinc oyatması, finalda partiya, sosializm ideyalarının işıqlandırılması sxematizmi dərinləşdirir, bədiilik keyfiyyətini aşağı salır, gerçəkliyi kölgələyirdi.Tarixə “xruşovsayağı yumşalma” dövrü kimi düşən 1960-cı illər publisistikasında ideoloji yasaqların zəifləməsi ilə fikrin ifadəsi üçün nisbətən əlverişli imkanlar yarandı.Bu dövrün oçerklərində (N.Quliyevin “Dərinliyi fəth edənlər”, Anarın “Fransa mayı”, M.Nəcəfovun “İtaliyada gördüklərim” və s.) obrazların lirik psixoloji məqamları, duyğular aləmi, fərdi taleyi, mənəvi həyatının dərinliklərinə nüfuzetmə, poetik lövhələr əsərlərin bədiilik gücünü nisbətən artırdı.İdeoloji çağırış və səfərbərlik ruhunda yazılmış 1950-60-cı illərin oçerklərində süjet tragik konfliktlərdən uzaq düşmüşdü.Yusif Süleymanovun “Neftçi dostlar” oçerkində neftçilərin planı uğurla yerinə yetirməsi, partiyanın gələcəyi üçün çalışmaq arzuları, daha dəqiq desək, nikbin sonluq plakat üslubunun çərçivəsindən kənara çıxmırdı: “Dostlar şad halda sahəyə getdilər.Ürəkləri sevinclə döyünür, neft hasilatını daha da artırmaq üçün yeni imkanlar haqqında düşünürdülər” (222, s.Ümumiyyətlə, bu dövrün oçerklərində konflikt dinc quruculuq və sosializm şəraitində mübarizə aparan tərəflər arasında yox, nikbin əsaslar üzərində qurulurdu.Hətta bəzən 1950-60-cı illər oçerklərində (Ə.Qasımovun “Sevil”, B.Gözəlovun “Abidə” və s.) idilliyaya və romantikaya, dinindən, irqindən, milliyyətindən asılı olmadan insanlar arasında ülfət, dostluq, mehribanlıq, barış, kollektivizm duyğularına üstünlük verilir, əxlaqi keyfiyyətlər zəminində konfliktlər süjetin əsasında dayanır.1960-cı illər beynəlxalq ədəbi-mədəni əlaqələr mövzusunda olan səyahətnamələrdə (Mir Cəlalın “Fransa yollarında”, M.Hüseynin “Bir ay və bir gün”, Çingiz Hüseynovun “İngiltərə dəftəri”, Həsən Seyidbəylinin “Yuqoslaviya xatirələri”, Vaqif Musanın “Bolqarıstanda və Türkiyədə”) publisist təhkiyəsində təsvirçilik, humanizm prinsipləri, kapitalizmlə mübarizə, sosializm estetikasının üstünlükləri, hadisələrin və süjetin yığcamlığı, epik vüsətin kiçilməsi, gerçəkliyə səthi yanaşma görünməkdədir.AMEA-nın müxbir üzvü Əziz Mirəhmədov səfərnamə, yol qeydlərini səyahətnamənin növləri kimi göstərir, M.Hüseynin “Bir ay və bir gün” əsərini yol qeydlərinə aid edir.Fikrimizcə, Mehdi Hüseynin “Bir ay və bir gün” əsəri introtekstura strukturu baxımından gündəlik şəklində olan səyahət oçerkidir.Ə.Mirəhmədovun fikrincə, səfərnamələrdə bədii-sənədlilik şərtdir.Görkəmli publisistika nəzəriyyəçisi, professor Famil Mehdinin fikrincə Ç.Hüseynovun “İngiltərə dəftəri” əsərində tarixi faktlara istinad olunduğundan səfərnamə janrındadır.Tarixi mövzu əsərdə öz əksini tapsa da, tarixilik səthi təsvir olunmuşdur, ona görə də əsər janr baxımından səyahət oçerkidir.1980-ci illərin publisistikasında 50-60-cı illərin oçerkləri vaxtı keçmiş anarxizm kimi görünürdü.Bu dövrdə artıq oçerklər hakim ideologiyanın sənət prinsiplərindən kənara çıxdı.Y.Şerbakın həmin illərdə qələmə aldığı “Çernobıl” sənədli povestində (224, 225) publisistin əsas məqsədi adı çəkilən faciənin arxasındakı gerçəkliyi, hadisənin törədilməsi ilə bağlı naməlum gizlinləri aşkara çıxarmaqdır.Sənədli povestdə müəllifin hissi-emosional ifadəsi daha çox öndədir: “Əgər ABŞ-da və SSRİ-də bütün baş verən qəzaların səbəblərini tədqiq etsək görərik ki, səbəb nüvə enerjisində deyil, insanların buraxdıqları səhvdədir” (225, s.152).Bu emosional və rasional axtarışların içərisində müəllif bir publisist kimi faciənin gerçəkliyini axtarır və oxucuya da bunu müxtəlif faktlara istinad edərək çatdırmağa çalışır.Qarabağ mövzusunda olan bədii publisistikanın janr strukturu və dil, üslub məsələsinə filologiya üzrə elmlər doktoru Elçin Mehrəliyev öz tədqiqatlarında ümumbaxış kontekstində toxunmuşdu.Müstəqillik dövrü “Azərbaycan” jurnalının publisistikası barədə tədqiqatların müəllifi A.Əzimova jurnalın janr tipologiyası və dil üslub xüsusiyyətləri ilə bağlı ətraflı məlumat verməmişdir.Bu dövrdə yeni publisistika mövzu və problematika baxımından yox, həm də janr, üslub zənginliyi, bədii forma müxtəlifliyi ilə də fərqlənirdi.Müstəqillik dövrü “Azərbaycan” jurnalı publisistikasında oçerk janrı yeni məzmun qazanaraq ekoloji oçerklərin (Ələkbər Abbasovun “Zəhər”, Vəli Həbiboğlunun “Ekoloji fəlakət qarşısında”, Rəhman Səmədovun “Torpaq, onun qədrini bilirikmi?”, Ağacəfər Həsənlinin “Cənub meşələrinin həyəcanı”, Rəhman Səmədovun “Azərbaycan yaşıllıqları: onu qoruya bilirikmi?”, Əbülfət Qasımovun “Ekosid”) meydana gəlməsinə yol açdı.Müstəqillik dövrü “Azərbaycan” jurnalında, xüsusilə, Qarabağ mövzulu publisistikada oçerklər, gündəliklər, məqalələr üstünlük təşkil edir ki, bu da publisistlərimizin dövrün sənədli salnaməsini yaratmaq məramı ilə bağlıdır.Müharibənin ilk illərindən “Azərbaycan” jurnalında çap olunan publisistik əsərlər – oçerk, məqalə, cəbhə gündəliyi və xatirələr hələ qələmi püxtələşməmiş döyüşçülərə, müharibə iştirakçılarına, şahidlərinə məxsus olsa da, bu əsərlərdə (Bəylər Məmmədovun “Şuşanın dünəni, bu günü və sabahı...”, Hamlet Qocanın “Suyu kimlər bulandırır?”, Cahid Kərimovun “Şeytan əlinin sığalı”, Nizami Vahid Məhərrəmovun “Tapqaraqoyunlu alınmaz bir qalaya bənzəyirdi..”, “Vəhşiliyin sonu varmı?”, “Əsirliyin dəhşətli günləri”, “Döyüşçü qızın cəbhə gündəliyi”) cəbhə bölgələrindəki qanlı hadisələrin tarixi xronikası əks olunub.Müstəqillik dövrü “Azərbaycan” jurnalının sənədli povest janrında kompozisiyası həm məzmun, həm forma baxımından baş verən yeniliklərlə ayaqlaşmağa çalışırdı.Murtuz Sadıqlının “Məhəmməd Əmin Rəsulzadə.Ailəsinin faciəsi” sənədli povestində M.Ə.Rəsulzadənin adı tez-tez çəkilsə də, onun özünə bir obraz kimi təsadüf olunmur.Çünki konfliktin gərginləşməsinin səbəbi sosializm ideologiyasının qorxunc düşməni olan M.Ə.Rəsulzadənin milli istiqlal məfkurəsi idi.Müstəqillik dövrü “Azərbaycan” jurnalında bədii publisistik üslubda yazılmış hekayələr yer almaqdadır.Rəşad Məcid “Cənnət dərəsi” əsərini (139) formaca hekayə adlandırsa da, məzmun baxımından qaldırılan ictimai problemləri – kənd sakinlərinin işsizliyi, torpaqların yararsızlığı, kitabxana, tibb məntəqəsinin istifadəsiz hala düşməsi, Ağaoğlan qalasının baxımsızlığı bədii uydurma yolu ilə deyil, olduğu kimi, publisist yolu ilə verməsi əsəri bədii publisistika janrına yaxınlaşdırır.“Azərbaycan” jurnalının bədii publisistikası süjet və kompozisiya baxımından müxtəlif struktura malikdir.Hətta bədii publisistikanın süjet və kompozisiyası barədə araşdırma aparan professor F.Mehdinin fikrincə, “publisistika ədəbiyyatında süjet və kompozisiya özünəməxsus funksiya daşıyır və başqalarından fərqlənir” (135, s.100).1960-cı illərdə milli zəmində yazıb yaradan yeni gənc nəslin yaradıcılıqlarında da ötən illərlə müqayisədə kompozisiya yeni forma qazandı.Yazıçı Elçinin “Azərbaycan” jurnalında “Palma ülfəti”, “Yaxın, Uzaq Türkiyə”, “Yanan ağacın şəfəqləri” səyahət oçerklərində fərqli kompozisiya strukturu onun proloqsuz olması, ölkə ilə bağlı təəssüratların finalda maraqlı epiloqla ümumiləşdirilməsindədir.“Palma ülfəti”də Tunisin palma ağacı, “Yanan ağacın şəfəqləri”də “oa” ağacı psixoloji və aksiomatikliyi ilə məxsus olduğu cəmiyyətin ictimai və mənəvi təbiətini üzə çıxaran arxetipdir, bu da əsərin kompozisiyasına parlaq çalar gətirir.“Yanan ağacın şəfəqləri”ndə Qana Yazıçılar Sindikalarının sədri Atukvey Okay, “Palma ülfəti”ndə Tunis Ədəbiyyat Departamentinin sədri, yazıçı Mustafa Əl-Farsi, “Yaxın, Uzaq Türkiyə” oçerkində şair Ataol Bəhmənoğlu ilə yazıçı arasındakı dialoqlar vasitəsilə müxtəlif analitik təhlillərlə ölkənin ədəbi sferası oxucuya çatdırılır.Süjet və kompozsiya baxımından zəif strukturlu publisistik əsərlər də “Azərbaycan” jurnalında yer almaqdadır.D.Axund167 zadənin “Müşfiqli günlərim” xatirə oçerkində şairlə bağlı dialoqlar əsərin kompozisiyasını əlvanlaşdırsa da, yekun fikri ifadə edən epiloq yoxdur.Topçubaşovun “Şirinli-acılı xatirələrim” xatirə oçerkində süjetin çoxşaxəliliyində S.Vurğun, Ə.Əliyev, M.Maqomayev və b.ilə bağlı xatirələr üstünlük təşkil etsə də, sonda yekun fikir, epiloqun yoxluğu kompozisiyasını yarımçıq edir.Digər mürəkkəb kompozisiya quruluşuna malik əsər Ə.Saləddinin “Zamanın çərxi tərsinə dövran edəndə...” oçerkidir.Oçerkdə böyük şair Ə.Cavad haqqında xatirələrini bölüşən həyat yoldaşı Şükriyyə xanımın yaddaşı, Dövlət Arxiv İdarəsinin protokolları, sənədli faktlar və canlı xatirə mürəkkəb süjet xəttininin konfliktini dərinləşdirən elementlərdir.Bu oçerkin kompozisiyasını fərqli və mürəkkəb edən komponentlər müəllif fikirlərini, əsərdəki hadisələr müdaxilni özündə ehtiva edən müxtəlif haşiyələrdir.Müstəqillik dövründə Qarabağ mövzusunda yazılmış oçerklər süjet və kompozisiya baxımından mürəkkəb konstruksiyalıdır.Çünki introtekstura strukturu baxımından gündəlik şəklində olan oçerklərdə (V.Məhərrəmovun “Vəhşiliyin sonu varmı?”, “Əsriliyin dəhşətli günləri”, “Döyüşçü qızın cəbhə gündəliyi”) müharibənin ağrı-acısını duymuş, öz taleyi ilə yaşamış canlı xatirələri özündə əks etdirən ayrı-ayrı süjetlər müəllifin proloqu, epiloqu vasitəsi ilə vahid süjet xəttinə bağlanır.Soyqırım mövzusunda yazılmış publisistik məqalələrdə (N.Həsənlinin “Tayqulaq xalq qəhrəmanı” və ya quldur Andronik...”, T.Əhmədovun “Erməni xəyanəti (Andranik Ozanyanın vəhşiliyi)”, Əbülfət Qasımovun “Genosid”) müəllif obrazı yeganədir, konflikt süjetsiz, yalnız müəllifin mühakimələri, analitik təhlilləri strukturu üzərində qurulmuşdur.Erməni xislətinin, mənfurluğunun genetik kodlarını analiz edən C.Kərimov “Şeytan əlinin sığalı” məqaləsində Adam Metsin “Müsəlman renessansı” kitabından istifadə etdiyi epiqraf əsərin ideya strukturunu daha da qüvvətləndirir: “Qara dərili qullar arasında zəncilər ən pis qullar olduğu kimi, ağ dərili qullar arasında da ən pisi erməni168 lərdir...Eybəcər ayaqları var, utanmazdırlar, oğrudurlar..Onların naturası və dili kobuddur.Əgər sən qul ermənini bircə saat işsiz qoyarsansa, elə həmin saat naturası onu bəd əmələ sövq edəcək.O, dəyənək altında və qorxudan yaxşı işləyir.Elə ki, gördün tənbəllik edir, bu heç də zəiflikdən deyil, əksinə.O, bundan ləzzət alır.Belə olduqda dəyənəyi götürüb yaxşıca kötəkləmək və istədiyini yerinə yetirməyə məcbur etmək lazımdır” (104, s.127).S.Eloğlunun “Şəhidlərin fəryadı” oçerkinin kompozisiyasının mürəkkəb strukturu Xocalıda, Quşçularda, Qubadlıda və s.bölgələrdə döyüşmüş, əsir düşmüş şahid ifadələri üzərində qurulmuş, müxtəlif süjetlər müəllifin proloq və epiloqu ilə vahid kompozisiya yaradır.Göründüyü kimi istər Sovet, istərsə də Müstəqillik dövründə “Azərbaycan” jurnalının publisistika janrları zamanla birgə addımlamış, yeni mövzularla zənginləşmiş, onun bədii formalarının üfüqləri əhəmiyyətli dərəcədə genişlənmişdir.Müxtəlif tipli, bir-birinə bənzəməyən süjet və kompozisiya quruluşuna malik publisistik əsərlərin sayı həddindən artıq çoxdur.Buna görə də onları cəmləşdirib bir tədqiqat əsərində söhbət açmaq, geniş elmi-poetik təhlilləri verməsi, əlbəttə ki, imkan xaricindədir.Dil, üslub və bədiilik məsələləri Üslub – dil və ifadə vasitələrindən yaradıcı, məqsədyönlü istifadə üsulu, faydalanmaq metodu, bir-birini tamamlayan bədii vasitələrin məcmusu, yazıçının canlı bədii praktikası, həm də estetik kateqoriyadır.Publisistin fərdi yaradıcılıq qabiliyyətini əks etdirən üslub təkrarolunmazlıq və digər özünəməxsus cəhətləri ilə yanaşı, onun dünyagörüşü, konsepsiyası ilə birbaşa bağlıdır.“Azərbaycan” jurnalı publisistikasında müəlliflər bədii dilin siqlətindən, çoxqatlı çalarlarından, fikrin obrazlı ifadə tərzindən qədərincə istifadə etməyə, faydalanmağa çalışmışdılar.Professor M.Əliyevin fikrincə bədii üslub “dilimizdə leksik semantik və frazeoloji zənginliyini, təkmil qramatik quruluşunu, ayrı-ayrı söz, ifadə və ibarələrin bədii-estetik qüdrətini, xalq dilinin gözəlliyini, zərifliyini, sadəliyi özündə cəmləşdirir, obrazlı təfəkkürün mükəmməl ifadə tərzi kimi meydana çıxır” (66, s.62).Bədii publisistikanın həyatı idrak materialı, ifadə və həyatı təsvir vasitəsi onun zəngin, çoxçalarlı sözlərindən ibarətdir.Obrazlı ifadələr, emosionallıq, sinxronluq publisistikanın bədiilik gücünü, eskpressivlik imkanlarını artırır.Yazıçı və şair publisistikasında obrazlılığın və bədiiliyin dərəcəsinin qabardılması əsərdə ideyanı daha da önə çəkir.Estetik fikir tariximizdə real həyatla sənət əsərlərinin, bədii publisistikanın, gerçəkliklə incəsənətin qarşılıqlı münasibəti sovet dövründə materialist metodu ilə öyrənilmişdir.Bu da həmin publisistik əsərlərin yeni kontekstdə araşdırılmasını vacib edir.Sovet dövründə publisistik oçerklər kəmiyyət baxımından çoxluq təşkil etsə də, formalizmə, sözçülüyə, ştamplara meyilillik güclü olduğundan dil və üslub cəhətdən zəif əsərlərin yaranmasına yol açırdı.Buna görə də 1950-ci illər oçerklərində informasiya və təsvir dairəsinin genişliyi ideya estetik təsir gücünü aşağı salırdı.Neft mövzusunda yazılmış oçerklərdə (Yusif Süleymanovun “Neftçi dostlar”, Süleyman Vəliyevin “Geoloq”, Məhərrəm Bayramovun “Uğurlu yol, Əsmət”, Aslan Abdullayevin “Neft tonqalları”, N.Quliyevin “Dərinliyi fəth edənlər”, “Dəniz qazmaçıları”, Şamil Şahməmmədovun “Sərvət oyadanlar”) publisistlər obrazın birbaşa fəaliyyəti, mənəvi dünyasına müəllif marağının az olması, bədii təsvir və ifadə vasitələrində istifadə zəifdir.Uzunçuluq, primitivlik, obrazın pərakəndə təsviri, süjet və kompozisiyanın strukturunda ideoloji şablonçuluq əsərlərin dil və üslub keyfiyyətini aşağı salır.Müstəqillik dövründə demokratik söz azadlığı bədii publisistikanın birbaşallıq funksiyasının gücləndirdi, dil və üslubun ifadə imkanlarının sərhədlərini genişləndirdi.M.Nəcəfov 1953-cü ildə qələmə aldığı “Dövrümüzə layiq əsərlər yaradaq” publisistik məqaləsində partiyalılıq prinsipi, ideoloji çağırışlar pafosu plakat üslub səviyyəsindədir: “Xalqın incəsənət ustaları qarşısında qoyduğu yüksək tələblərlə bir səviyyədə duran, sosialist həyatımızı, sovet adamlarının tipik obrazlarını ləyaqətlə göstərən bədii əsərlərimiz, “realist incəsənətdə partiyalılığın təzahür etdiyi əsas sahə olan tipik cəhət” (G.M.Malenkov) göstərən, dərin ifadə qüvvəsinə malik əsərlərimiz hələ azdır” (175, s.Qəzet üslubunda yazılmış M.Nəcəfovun bu əsərinin üzərindən 38 il keçdikdən sonra publisist V.Həbiboğlu “Yalanlar...Həqiqətlər” publisistik məqaləsində irəli sürdüyü ideyaları kəskin kinayəli ifadələrlə tənqid edir: “O illərdə bədii ədəbiyyatın öz əsl funksiyasından uzaqlaşıb təsərrüfat sahələri ilə işləməsi, planlı təsərrüfat terminlərinin belə ədəbi aləmə daxil olaraq onu başqa istehsal sahələri ilə tam bərabər “təmsil” elə dəhşətli bəla idi ki, o bəladan hətta 80-ci illər ədəbiyyatımız da qurtara bilməmişdir.Yaradıcılıq sahəsinə istehsal sahəsi kimi baxılması və qiymətləndirilməsi “bədii təsərrüfatımız”, “ədəbi təsərrüfatımız”, “yaradıcılıq planları” kimi ifadələrin ədəbi aləmdə sabitləşməsinə, məcazilikdən çıxıb müstəqim məna kəsb etməsinə səbəb oldu” (84, s.169).Göründüyü kimi, hər iki müəllifin ideyalarında iki müxtəlif epoxanın ideya ziddiyyəti deyil, üslubların fərqliliyi qarşı-qarşı dayanır.Müstəqillik dövründə publisistika yalnız məzmun kontekstindən deyil, dil və üslub keyfiyyətləri müstəqil düşünmə imkanları sayəsində zənginləşmişdi.Bu zaman milli özünüdərk prosesi, milli istiqlal çağırış motivləri publisistikanın bədillik gücünü artırdı, fərdi üslub xarakteri soyqırım mövzusunda olan bədii publisistikada daha qabarıq öz əskini tapdı.Publisistikada qnesoloji fakt əhəmiyyət daşıdığından müəllif obrazı hər şeydən öndə dayanır.20 Yanvar mövzulu oçerklərdə (Musa Mərcanlının “Təcavüz”, İsa İsmayılzadənin “Üç il də belə gəlib keçdi..”, “Gözü yolda qalan şəhid ruhları”, “Şəhid ucalığı”, Almaz Ülvinin “Günəşinə qovuşan Ülvim”, İntiqam Qasımzadənin “Narahat ruhlar”) bədii nitqin məna yükü güclü, xarakterlərin daxili aləmlərini açan konflikt, süjet və obrazların təsviri yox, faciəyə qarşı müəllif obrazı, müəllif emosional hissi ifadəsinin təsir gücü daha çox öndədir: “Heç vaxt qaysaq bağlamayacaq yaralarımız o gecədən üzü bəri baxışımızda, ürəyimizdə, qan yaddaşımızda, torpağımızın hər qarışında göyüm-göyüm göynədikcə, bir balaca təsəllidən toxtaqlıq tapırıq: tarix boyu itirə-itirə gələn, qanı su ilə yumağa adətkər olan bir xalqın indi müqəddəs and yeri var.Onu həmişə səfərbər eləməyə, Vətən hissini, qeyrət hissini başı üstündə bayraq kimi qaldırmağa gücü çatan müqəddəs qəbirlər var, şəhid qəbirləri!Özü də, şəhərin ən uca, ən görümlü yerində..” (100, s.Bədii estetik təsiri qüvvətləndirən epitetlər və təşbehlərlə yaradılan ifadələrdə müəllif obrazı 20 Yanvar faciəsini törədənlərə qarşı çıxış edir, mənfilikləri tənqid edir, şəhidlərin ölümünə təəssüflənir, digər tərəfdən qürurlanır, xalqımızın milli yaddaşına qarşı olan arxayınlıq hissi onun gələcək qələbələrə böyük ümidlər oyadır Müstəqillik dövrü elmi publisistikasında obrazlı deyimlərlə zəngin, bədiiliyin vəhdətindən mayalanan elmi-bədii publisistik məqalələr (Asif Rüstəmlinin “Cəfər Cabbarlı repressiyalar məngənəsində”, “Cəfər Cabbarlı Cümhuriyyət dönəmində”) jurnalda yer almışdır.Qatı açılmamış arxiv materialları əsasında mühakimələr aparan professor A.Rüstəmli bəzən C.Cabbarlının lirik psixoloji yaşantılarını təsvir edir: “Məlum olur ki, görkəmli dramaturq məhbəs günlərini güman edildiyi kimi Bayıl həbsxanasında yox, XI Qırmızı Ordunun Xüsusi şöbəsinin zirzəmisində keçirmişdi.Digər tərəfdən dar kameranın ensiz nəfəsliyindən işıq süzüldükcə sənətkarın sənət və həyat eşqi, yazıb yaratmaq arzuları yenidən dirçəlməyə başlamışdı” (198, s.153).Qaranlıq dar kameranın ensiz nəfəsliyindən işıq süzüldükcə C.Cabbarlının emosiyalarına təsiri publisist ekspressivliyini ən incə detalları – bədii notlarla canlandırır.Publisistin bədii zövqü, həyat təcrübəsi, idrak və müşahidə qabiliyyəti nə qədər güclüdürsə, onun dili o dərəcədə təsirli və poetik olur.Bədii publisistik üslubun məna yükünü və əlvanlığını artırmaq üçün bədii təsvir və ifadə vasitələri ən vacib faktordur.Publisistlər bədii təsvir vasitələri (epitet, təşbeh (bənzətmə), metafora (istiarə), metonimiya (addəyişmə) və ifadə vasitələri (bədii sual, təzad, təkrir, kinayə, mübaliğə), şifahi xalq ədəbiyyatı nümunələri – atalar sözü, bayatılar, məsəllər, peyzaj publisistikanın ekspressivlik funksiyasını, bədiilik gücünü artırır, sinxronluq keyfiyyətini qüvvətləndirir.AMEA-nın müxbir üzvü Y.Qarayev “Torpağın övladı” portret oçerkində yazıçı M.İbrahimovun həyatını bədii epitet, metonimiya və təzad vasitəsilə ümumiləşdirir: “Ömrün müdrik sabahına, öz sənət şöhrətinin zirvəsinə də bizim Mirzə müəllim “Volqa” ilə yox, təyyarə ilə yox, tamam payi-piyada-yalın ayaq ilə gəlib” (110, s.143).Müəllifin “payi-piyada-yalın ayaq ilə” ifadəsi M.İbrahimovun Cənubi Azərbaycanın Evəsində əkin-biçinlə məşğul olan atasına uşaqlıqda kömək etməsi, valideynlərini, aclıqdan bacılarını, qardaşını itirməsi, Sabunçuya piyada gəlməsi və məhrumiyyətlərlə dolu həyatına işarədir.Burada işlənən məcaz fikrin bədiləşməsi prosesində sonradan paralel şəklində yaranır, müəyyən mənada publisist ifadəsini təravətləndirir.Şair-publisist İsa İsmayılzadənin bədii publisistikasında bədii epitetlər, təşbehlər kinayələrlə birgə təsvir obyektini, yəni 20 Yanvar faciəsinin onuncu ildönümünü güclü əks etdirməyin xidmətindədir: “Haqsızlıq, ölüm-fəlakət üstündə qurulmuş bir cəmiyyətin bu boyda fəlakətə göz yummasının ildönümü...” (101, s.4).Mənalı şeiriyyət, şairənə üslub İ.İsmayılzadənin obrazlı təhkiyəsinin köməyinə çatır, sinxronluq keyfiyyətini artırır.Türkiyəli publisist İbrahim Bozyel Şəkinin təsvirində həm epitet, həm də bayatıdan istifadə etməklə ümumi fikir yaradır, mətnə məzmun və ifadə gözəlliyi bəxş edir: “Ay mən aşiqəm, Gəncə var, Ay Şəki, Şirvan, Gəncə var.Yar yardan ayrılsa da, Ay məhəbbət ölüncə var.Azərbaycanın ipək Şəkisinə, çiçək Şəkisinə, göyçək Şəkisinə, şirin-şəkər Şəkisinə doğru yaşıllıqları yara-yara yol alırıq” (33, s.Şəkiyə həsr olunmuş epitetlər publisistin bədii üslubunu müsbət formada modallıq yaradır, bayatı isə kompozisiyanın ekspressiv sistemində obrazlılığı daha da cəlbedici edir.“Azərbaycan” jurnalında sənətkarlıq baxımından maraqlı publisistik əsərlərdən biri də Elçinin “Yaxın, Uzaq Türkiyə” (45) oçerkidir.Çünki oçerkdə bədii publisistika ilə elmi publisistika özünü çox maraqlı bir vəhdətdə tapmışdır.Əsərin sərlövhəsində verilən bədii təzadlı ifadələr – “yaxın” və “uzaq”lıq, əslində, ictimai kataklizmlər içərisindəki işıqlı və qaranlıq paradoksları, naqislik və dürüstlük, kəskin, çatışan və çatışmayan cəhətləri, mənzərəsi ilə nəzərə çarpan Türkiyə dövlətidir.Oçerkin sərlövhəsinin lingvo-poetik strukturu haqqında düşünən professor Yusif Seyidovun fikrincə (212) burada mənaca bir-birinin əksini təşkil edən “yaxın və “uzaq” sözlərinin ictimai-siyasi, tarixi-mənəvi mənaları var.Yüksək mənəvi dəyərlərə üstünlük verən bir publisist üçün Türkiyədə qarşılaşdığı mənəvi cəhətdən acınacaqlı mənzərələr publisisti dərindən sarsıdır.Əsərin sərlövhəsindəki “uzaq”lıq burdan başlayır.Yazıçı hər zaman cəmiyyətdəki xaotik hərcmərcliyi, çaşqınlığı, mənəvi müflisliyi ifadə etmək üçün hər zaman yol tapıbdır.Nəbi Xəzrinin “Doqquz gün, doqquz gecə..” oçerkində Tehranın kəndlərindəki sakinlərin əski primitiv evləri XX əsrin müəllifini təəcübləndirir.Bələdçinin sivilizasiyanın ləngiməsinə səbəb olan amil kimi 1964-cü ildə baş vermiş zəlzələni göstərməsi müəllifin analitik təhlilində bədii suallarla dolu kinayələr işlətməyə sövq edir: “Qəribədir!Zəlzələ dağıda bilər!Tutalım ki, uçuq divarlar zəlzələdəndir, bəs uçulmamışlar?Baxdım, ürəyimdə qara qanlar axdı.Şah istibdadı hay-haray salmışdı ki, yeni İran yaradıram.Bədii təzad sözün qrammatik formasında deyil, sintaktik məna tutumunda fikri qüvvətləndirərək Şah istabdadının siyasətini tənqid edir.Azərbaycan” jurnalının bədii publisistikasında digər bədii təsvir və ifadə vasitələri ilə müqayisədə metonimiyalara az rast gəlinir.V.Həbiboğlunun “Ekoloji fəlakət qarşısında” ekoloji-oçerkində “Qara qızıl” bütövlükdə bizə heç də ağ gün verməmişdi” (83, s.163) ifadəsində simvol və kinayə vasitəsi ilə neft mədənlərinin səmərəsiz istifadəsi nəticəsində yol verilən ekoloji problemlərə eyham vurur.“Qara qızıl” və “ağ gün” bədii epitetləri doğurduğu təəssürat ilk mənada genişdir və bədii çəkisinə görə ağırdır.Publisist, tədqiqatçı Ə.Şərif “Fırtınadan doğulmuş” elmi-bədii publisistik məqaləsində “Molla Nəsrəddin” junalının yaranmasına səbəb olan dövrü “Rusiyanın mürgüləməsi” addəyişməsi-metonimiyası ilə izah edir: “Mürgüləməkdə olan Rusiyanın” bu qədər iti sürətlə “inqilabçı proletariat inqilabçı xalq” Rusiyasına çevrilməsi şəraitində maarifçi demokrat yazıçıların inqilibaçı demokrat yazıçıya çevrilməsində və fəhlə sinfinin inqilabi fikrinə yaxınlaşmasında heç bir təəccüb ediləsi və qeyri-təbii şey yoxdu” (226, s.Kinayə, idiomatik ifadə, epitet və metaforanın kəsişdiyi “Mürgüləməkdə olan Rusiya” metonimiyası dövrün ictimai-siyasi ab-havasını özündə əks etdirməsi baxımından əhəmiyyətlidir.“Azərbaycan” jurnalı publisistikasında kinayənin bəzən litota şəklində işlədilməsi nəticəni daha da qüvvətləndirir.M.Aslan pul qazanmaq üçün Almaniyaya Ədirnə “Qapu Kulə sınır qapısı”dan gedən türklərin gələcək acınacaqlı taleyini, mənəvi uçurumunu öncədən duyur, həmin məkanı kinayəli tərzdə “Türkiyənin Avropaya qurudan qapısı Ədirnədir” (20, s.139) kimi təsvir edərək məkanın cəmiyyətin mənəvi sferasında oynadığı rolu diqqətə çatdırır.Əslində, günahkar, yəni Türkiyəni “qurudan” məkan – Ədirnə “Qapu Kulə sınır qapısı” deyil, həmin məkanın sakinlərini maddi qazanc arxasınca sürükləyən zaman, düşdükləri “yad” mədəniyyətli cəmiyyətdir.Publisistikada oxucunu dərindən düşündürməyə sövq edən bədii suallar yüksək emosionallıq keyfiyyətləri ilə B.Vahabzadə publisistikasında daha geniş mənada işləklik qazanmışdı.Soyqırım tarixini araşdıran şair-publisist B.Vahabzadə “Şənbə gecəsinə gedən yol” oçerkində emosional ifadələrlə oxucuda ta175 rixi prosesə, siyasi hadisələrə qarşı fikir formalaşdırır, analitik təhlili polemik keyfiyyətlərlə zənginləşdirir.Xalq şairi əsər boyu xalqına doğru yönələn tarixin səhnə ekranından üsyankar hiddətini, cavabını bədii suallarla kütləyə aydınlaşdırmağa çalışır: “40-45 il bundan əvvəl indi sizin əlinizlə şəhid düşən bu gənclərin ata-babaları məgər rus torpağı yolunda öz canlarından keçməmişdimi?Ata-babaların o zaman sizə göstərdiyi o xidmətin, fədakarlığın cavabını beləmi qaytararlar, ey nankorlar?200 ildir mən sənin qulun oldum, nökərin oldum, gün çıxandan gün batana qədər mən sənin üçün əlləşdim, sənə canım və qanım bahasına neft verdim, pambıq verdim, taxıl verdim, özüm becərdiyim məhsulu özüm sənə göndərdim.Sən mənim hesabıma dünyanın ən qüdrətli dövləti oldun, dünyaya meydan oxudun, ölkələrə hədə-qorxu gəldin, indi bu idi mənim yaxşılıqlarımın əvəzi?Biz bu sitəmi götürdük, Allah götürməsin!” (242, s.11-12).B.Vahabzadənin mətbuatda əsassız dəlillərlə çıxış edən erməni genosid cəlladlarına cavab vermək, susdurmaq istəyi müəllifi əsərin sonuna kimi rahat buraxmır.Akademik Nizami Cəfərov “Azərbaycan” jurnalının 2000-ci il 8-ci sayında nəşr etdirdiyi “Millət şairi, yaxud B.Vahabzadə fenomeni” məqaləsində yazırdı: “Bəxtiyar öz böyük poeziyası, müdrik fəlsəfəsi, coşqun publisistikası üçün birinci növbədə narahat ehtiraslarına borcludur, narahat ehtiraslar insanı dağa-daşa sala bilər, onu “normal” həyatdan məhrum edər, ancaq həmin insanı, hər necə olursa-olsun, nəticə etibarilə həqiqətin astanasına gətirib çıxarar.” (36, s.39).Böyük həqiqətə sədaqətlə xidmət edən B.Vahabzadə oçerkdə faktların mahiyyəti, özünəməxsus keyfiyyətləri, çevrəsi və analogiyalar, bədii suallarla açılır, dəyərləndirilir.Təhlil etdiyi hadisə və faktın gerçəkliyə uyğunluğu aydınlaşır.Bəzən təhlil dərinləşdikcə, faktın ümumiləşdirmə miqyası da böyüyür.Genosidin mahiyyətini aydınlaşdırmaqdan ötrü publisistin tez-tez səsləndirdiyi bədii suallar onun siyasi və elmi hazırlığını, polemika ustalığını, kəskin məntiqini, inandırma qüvvəsini sübuta yetirir.Dilin sintaktik vahidlərdən olan bədii suallar publisistin bu mövzuda yazdığı əsərlərin əsas üslubi məziyyətlərini təşkil edir.Cənub mövzusunda yazılmış S.Rüstəmxanlının “Qayıdıram Araz boyu” publisistik məqaləsinin əvvəlində Araz çayının tarixin müxtəlif dönəmlərində yaşadıqlarını qarşılaşdıraraq maraqlı poetik təzadlar oksimoron (zidiyyət) yaratmışdır: “Görəsən dünyada ikinci bir çay tapılarmı ki, Araz qədər mürəkkəb və faciəli taleyi olsun; Araz qədər dildən-dilə düşsün, Araz qədər şer və mahnı mövzusuna çevrilsin, Araz qədər ittiham edilsin, umu-küsü hədəfinə dönsün, nifrətlə damğalansın və..Araz qədər sevilsin?!” (196, s.146).Göründüyü kimi, “Araz” sözü bədii təkrirlərlə emosional metaforalar yaradır və sonda publisist bədii sualla təzadını tamamlayır, oxucuya hadisənin məzmunu, gözəlliyini daha dərindən dərk etməyə kömək edir.“Azərbaycan” jurnalı publisistikasında kinayə bəzən təzadlı ifadələr, bəzən bədii suallar, bəzən dırnaqarası sözlər vasitəsi ilə oxucuya çatdırılır.Kinayə publisistikanın birbaşalılıq funksiyasını gücləndirmək məqsədi daşıyır.B.Baxtinin “Constaun fəlakəti” sənədli povesti cəmiyyəti fəlakətə sürükləyən Cons öz ideyalarını həyata keçirmək üçün əlverişli məkan axtarmaq kimi məqsədini publisist dırnaqarası verməklə hiddətli kinayə yaradır: “Və öz “təəbələrini” taleyin ümidinə buraxaraq ailəsi ilə birlikdə “Eskvayr”da “təhlükəsiz” yerlərin birində – Brazilyanın Belu-Orizonte şəhərində gizlənir” (32, 157).Publisist B.Baxtin Consun qeyri-insani əməllərinin üstünü açır, riyakar fərdi xarakterini verir.Kinayə daha çox soyqırım, Qarabağ mövzusunda olan siyasi publisistik materiallarda, mənfur düşmənlərə və böhtanlara qarşı publisistlərin qəzəbli ifadələrində aşkarlanır.Müstəqillik dövründə ideya bəzən simvollaşdırma, metonimiyanın kinayə ilə asossasiyasında yaranır.Nurəddin Qənbərin “Gözün aydın Bakı, Xocalı Bakıya gəlir!” ifadəsi xocalıların soyqırıma məruz qalmasını, yurd-yuvasından didərgin düşməsini Bakıdakı rəhbər başçılarının spekulyativ fəaliyyətində görür, buna görə onlara qarşı sanki meydan oxuyur, mətləbi dolayı yolla deyil, birbaşa oxucuya çatdırır.Bəzən kinayə bədii təzadın köməyi ilə yaranır.B.Vahabzadənin “Şənbə gecəsinə gedən yol” oçerkində müəllif tarixi faktları nəzərdən keçirən zaman türklərə qarşı erməni dilletantlarını üzə çıxarır “Hələ keçən əsrdən erməni təbliğatının nəticəsində yer üzündə olan bütün türklər “mədəniyyətsiz”, “vəhşi” bir millət kimi, ermənilər isə dünyanın ən fağır, əzabkeş, dilsiz-ağızsız, amma mədəni bir milləti kimi qələmə verildi.Bu işdə tarix boyu türklərin Afrika və Asiyadakı hakimiyyətini qısqanan və onları bu qitələrdən qovmağa çalışan ingilislərin də böyük rolu olmuşdur” (242, s.10).Türklərin “mədəniyyətsiz”, “vəhşi”, ermənilərin isə dünyanın “ən fağır”, “əzabkeş”, “dilsiz-ağızsız” adlandırılması kimi dırnaqarası təzadlı kinayə yalnız tarixin dilletant arqumentləri üz-üzə qoymur, eyni zamanda oxucunu tarixdən nəticə çıxarmağa sövq edir, bununla da illərdən bəri gizli qalan əsil gerçəklik hamıya aydın olur.M.Mərcanlı “Təcavüz” oçerkində 20 Yanvar faciəsinin törədilməsinə qədər xaricdə yaşayan erməni lobbisindən dəstək alan düşmənlərimizin azərbaycanlılara qarşı uzun illərdən bəri apardığı siyasəti aşkarlayır: “1987-ci ilin oktyabrında həlledici nümayiş oldu və Qarabağı Ermənistana birləşdirmək istəyən “vətənpərvərlər” başlarına xeyli adam yığa bilmişdilər” (158, s.165).M.Mərcanlı kinəyə ilə onları erməni lobbisini “vətənpərvərlər” adlandırması ilə genosidin arxasındakı səbəbkarları oxucuya publisist yanğısı ilə çatdırmışdı.Mübaliğə məzmunu, ideyanı, ictimai-əxlaqi məramı oxucuya daha qüvvətli, qabarıq və emosional bir formada çatdırmaq işinə xidmət edir.Sara Oğuzun “Ulu Naxçıvan” (180) publisistik oçerkində bədiilik gücünü artıran poetik lövhələr, bədii təhkiyənin təsvir və ifadə vasitələri, parlaq boyalarla romantik təsvirlər hiperbolik fiqurlarla zənginləşdirir.Müstəqillik illərində milli yaddaşa qayıdış publisistikada tarixizmin çəkisini də artırdı.Naxçıvanla bağlı tarixi elementlərini qabardan publisist Naxçıvandan Ordubada gedən yolu belə mübaliğəli şəkildə belə təsvir edir: “Şahə qalxmış dəniz dalğası tək yerində donmuş dağlar, yamaclarda codlaşan təkəm-seyrək kolluqlar, yovşanlıqlar yer üzündən çox, suyu çəkilmiş dəniz dibini xatırladan bu torpaq, məhz miniatürlərin mürəkkəb məkan və rəng ölçüləri ilə ifadə edilə bilərdi” (180, s.Sara Oğuzun peyzajla insan obrazının paralelliyində emosiyaların uğurlu ifadəsi sənətkarın məharətidir.Yuri Şerbak “Çernobıl” sənədli povestində faciənin törədildiyi vaxtdan 1 il keçəndən sonra qələmə aldığı əsərdə hadisənin yaşatdığı dərin kədərin yaşantılarını və bundan dərs götürən vətəndaşların işə daha ciddi yanaşmağını mübaliğədən istifadə edir: “biz hamımız çox sürətlə ayıldıq, bəlkə də bir əsrlik yaşa dolduq” (224, s.121).Bir ilin bir əsr qədər mübaliğələşdirilməsi baş vermiş hadisənin acı nəticələrinin yalnız kəmiyyət ölçüsünə deyil, göstərilən tarix qədər qazandırdığı təcrübəyə işarədir.Cabir Novruz “Bakıdan Təbrizəcən” oçerkində illərlə bir-birindən ayrı düşmüş soydaşlarımızın Culfa sərhədində tikanlı məftilləri uçurması, onların bir-birinə qovuşma səhnəsini xalqın qəhrəmanlığının təsvirində istifadə etdiyi mübaliğə ümumi mənzərəni daha da dərinləşdirir: “İkiyə parçalanmış Azərbaycan məhz ilk dəfə bax burada – bu Culfa sərhədlərində qucaqlaşıb, heç olmasa, bir saatlıq, bir günlük bir-birinə qovuşa bildi.Bu, misilsiz qəhrəmanlıq idi.Bu sonu görünməz dəhşətli ədalətsizliyə qarşı püskürən el qəzəbinin ilk vulkanı idi” (179, s.C.Novruz publisistikasındakı mübaliğə, qətilik, ultimatum və haqlı sərtlik publisistin illərdən bəri qəlbindəki yanğısından güc alan üslubu ifadə tərzinin məcmusudur “Azərbaycan” jurnalı bədii publisistikasında bədiiliyin əlaməti olan üslubi fiqurlar – müqayisələr daha çox vətən nostalgiyası, xarici ölkə – doğma vətən səhnələrinin qarşılaşmasında, daha doğrusu ətraf aləmin insan təfəkküründəki assosiasiyasına əsaslanan psixlinqvistik amil kimi yaranır.Şair publisist Məmməd Aslanın gözündə İzmir Bakıya olan bənzərliyini açıqlayan zaman maraqlı təşbeh-metaforalarla mü179 qayisə yaradır: “Söylənənlər doğru imiş, İzmir Bakıya çox bənzəyir.Körfəz bir dirsək kimi əyilib, şəhər bu körfəzin ətrafında yerləşir.Burası da var ki, Bakıda bu “dirsək” yarımqövs şəklindədir.İzmirdə isə sanarsan, nəhəng bir üzüyün çevrəsində gəzirsən” (20, s.Publisistin İzmirlə Bakının paralel müqayisələrində oxşar və fərqli yanaşma meyilləri açıqlanır.Sovet dövründə publisistlər bəzən səyahət etdikləri ölkənin həyatına müdaxilə edir, müxtəlif mühakimələri ilə oxucunu da düşündürürdülər.Publisist təzadlı müqayisə, qarşılaşdırılan brazların, xaraktrlər və sairənin kyfiyyəti haqqında canlı təsəvvür yaradır, xucuya güclü təsir göstərir.Görkəmli yazıçı Mir Cəlal “Fransa yollarında” oçerkində Parisin parlaq reklamlarını qadın zinnətinə bənzətməsi – metafora kapitalist şəhərin həm zahiri, həm də daxili keyfiyyətləri haqqında informativlik yaradır: “Parisin və bütün fransız şəhərlərinin zahirində ən güclü şey reklamdır.Bu, qadın ziynəti kimi əlvan, cazibədardır...” (159, s.188).Xəzri “Doqquz gün, doqquz gecə...” oçerkində İranda hökm sürən fanatizm barəsindəki düşüncələri, onun nə zamansa məğlubiyyəti haqqında inamı metaforanın vasitəsi ilə təsvir olunur: “Fanatizm haçan qüvvəyə çevrilə bilər?...Bəlkə də qadir qüvvələr olmayanda.O, qələbə də çala bilər?Lakin bu qələbə həmişəlikdimi?Yox, məncə, min dəfə yox!Çünki o, ürəklərə xərçəng kimi köklər atsa da, insan ümidinə, insan qüdrətinə hakim kəsilmək iqtidarında deyil” (94, s.120).Publisist tərəfindən verilən bədii suallar fanatizm anlayışını aydınlaşdırır, “ürəklərə xərçəng kimi köklər atsa da” metaforası sözün məna və bədii çəkisini artıraraq ekspressivlik imkanlarını genişləndirir.Zakir Sadatlının “Gündoğandan Günbatana” oçerkində Kərkükün oyatdığı doğmalıq hissi onu Bakı ilə müqayisə etməyə sövq edir, bu zaman maraqlı iddiomaik ifadələr bu hissin təsirini daha da qüvvətləndirir: “Dünyanın heç yerində adamlar bizim kimi üşümür.Kərküklə, İstanbulla, Təbrizlə aramızda yel vurub yengələr oynayır.İnsafını saxta vurmuş tarixin damından buz qəndilləri sallanır.Uzun illər ağzımızda dilimiz elə yanmışdı ki, hansı dildə danışdığımızı da bilmirdik.Bakı qəriblər və itkinlər şəhəridir, xocam!Mən öz vətənimin boynuna sevgi minnəti qoymaq istəmirəm.Onun başına gələnlər taleyidir.O, özü barışıb-barışmamaq istəmirsə də: bizi də barışdırıb, barışmaq istəməsək də...” (201, s.132).“Azərbaycan” jurnalı publisistikasının poetikası zəngin və çoxçeşidlidir.Burada folklor nümunələrindən tutmuş, ən müxtəlif özünəməxsus mövzulara (tarixi, müasir) gözəlliyinə münasibət, insanın daxili aləmi, irreal aləm, azadlıq və mübarizə və s.komponentlər başlıca yer tutur.Folklor nümunələri – atalar sözləri, bayatılar və s.bədii publisistikanın ideya mənbəyini, üslubi səciyyəsini təşkil edir.Ələkbər Abbasovun “Zəhər” oçerkində müəllif “Atalar “Cücəni payızda sayarlar” (2, s.125) ifadəsi ekoloji fəlakətin yaratdığı problemlər haqqında düşünməyin zamanını gəldiyini həyəcan təbili ilə oxucuya çatdırır.Nizami Məhərrəmov “Tehran 47: “Daşnaksütyun” və Azərbaycanın taleyi” publisistik məqaləsində “Əgər insanlar susarsa, daşlar bağırar” atalar sözündə müəllif zahirən susan, ancaq erməni lobbisi ilə əlbir olan erməni kommunistlərinə işarə edərək, soyqırımların törədilmə səbəblərini aydınlaşdırır.Göründüyü kimi, hər iki atalar sözü nümunələrində müəyyən fikri təsdiq etmək, hökm kimi ümumiləşdirmək, mətləbə yekun vurmaq və nəticə çıxarmaq məqsədi ilə işlədilən atalar sözləri bədii publisistikanın təsirini qat-qat artıran üstün keyfiyyətlərdir.İbrahim Bozyelin “Azərbaycan diyarından” oçerkində Sumqayıtın təsvirində “Sum, qayıt!” əfsanəsi Sumqayıt haqqında informativliyi mükəmməlləşdirmək əhəmiyyətinə malikdir.Məlumdur ki, digər folklor nümunələri içərisində daha geniş yayılma arealına malik olan bayatı fikir və ideya baxımından xalq həyatına doğmalığı ilə seçilir, publisistikada onun yeri xəlqilik keyfiyyətlərini zənginləşdirən fakt kimi çıxış edir.Ermənilərin Qarabağ və İrəvanla bağlı yalançı özünüküləşdirmə siyasətinə etiraz edən publisist Seyfəddin Altaylı “Qarabağ-Qərbi Azərbaycan və erməni iddiaları” publisistik məqaləsində epiqrafda qələmə aldığı bayatı məzmunla birbaşa əlaqə yaradır: “Əzizim, Qarabağı, Gəncəni, Qarabağı, İtirdim tərlanımı, Boynunda qara bağı” (16, s.152).İ.Bozyel, S.Altaylının publisistikasında işlənən bayatılar yalnız bədiiliyə təsir edən komponent kimi əhəmiyyət daşımır, əsərdə məzmunu gücləndirən folklor motivləridir.Bədii publisistikada peyzajlar da özünəməxsus xarakteri ilə fərqlənir.1957-ci ildə çap olunan publisist Xasay Vəzirov “Hindistan xatirələri” oçerkində Tac Mahalın gözəl mənzərəsini yaradan zaman oxucuda xoş təəssürat, nikbin əhval-ruhiyyə oyatmaq məqsədi ilə peyzajlar yaratmağa müvəffəq olmuşdur: “Aşağıda yaşıllıqlar içərisinə qərq olmuş Camuna çayı sakit-sakit axır.Buradan göz işlədikcə geniş və yaşıl üfüqləri görürsən.Bu genişlik Tacın olduğu yerin mənzərəsinə böyük bir əzəmət verir.Camuna çayının sinəsindən qalxan sərin meh adamın ruhunu oxşayır” (248, s.166).Müəllif dünyanın nadir memarlıq incisi olan Tac mahalın zahiri təsvirində peyzaj lirikasına müraciət etməklə oxucuya yeni estetik zövq aşılayır.1960-cı illərdə ədəbi mühitin yeniləşməsi ilə insana, təbiətə, zamana münasibətdə yeni bədii təfəkkürün formalaşması poetik fikirdə dönüş yaratdı və publisistikada peyzaj təsvirində fərdi düşüncəyə meyillənmə hiss olunmağa başlanıldı.M.İbrahimovun peyzaj təsvirində Dehlinin canlı aləmi ilə təbiət assosiasiya yaradır: “Hətta hündür ağacların başında müstəsna bir çevikliklə bir budaqdan o birinə, bir ağacdan digərinə atılıb bir meymun da görünür.Xoş hava və günəş onlara da ləzzət verir” (96, s.Professor Məhərrəm Qasımlı “Dəmirqapı Dərbənd” publisistik məqaləsində Dərbəndlə vidalaşan zaman yaratdığı peyzaj təbiət və onunla qarşılıqlı əlaqədə aşkarlanır: “Göy üzünün ağca-ağca buludlarında da, çölün-düzün, dağın-daşın, selin-suyun axar-baxarında da, başı çalmalı biçinçilərin qolundakı təpərdə də, çay qırağı boyunca quzularını qova-qova onlarla qoşa durub qıy çəkən dəcəl uşağın ərköyün səsindəki hərarətdə də doğmaca bir hənir varıydı; bu təpər.Bu hərarətli hənir torpaq mehrindən dikələn uluca bir istəyin – anayurd sevgisinin başına bağlıydı” (117, s.139).Bu peyzajla müəllifin torpağa, təbiətə, hətta vətənə olan sonsuz sevgisi aşkarlanır.Təbiətlə insanın oyanması fonunda yaranmış bu peyzaj sintaktik (psixoloji) paralellərin yaranmasına gətirib çıxarır, əsərin məzmun gözəlliyini, emosionallığını artırır.Çünki dildən səmərəli istifadə və onun obrazlı ifadəyə çevirmək bacarığı təkcə yaradıcının istedadı, istəyi, arzusu ilə deyil, həm də onun dünyagörüşü, ictimai-estetik məramı, xalq dilinə olan dərin məhəbbəti, milli qeyrəti, zövqü və bütünlükdə sənətkarlıq qüdrəti ilə bağlı bir məsələdir.X.Vəzirov, M.İbrahimov, M.Qasımlının peyzaj təsvirləri həm vizual dərketmə yolu təsvir olunur, həm də publisistlərin sənətkarlıq məharəti özünəməxsus tərzdə diqqəti çəkir.Ümumxalq dilindən qaynaqlanan bədii publisistik üslublu əsərlərdə ictimai-siyasi, mənəvi-əxlaqi, elmi-mədəni həyatın, dünyagörüşün, təfəkkür tərzin bütün sahələrini əhatə edən hər cür söz və ifadələr öz əksini tapmışdır.N.Həsənlinin “Cənub meşələrinin həyəcanı” ekoloji-oçerkində “Ay başuva dönüm arvad xeylağına nə deyəsən, uşağa qanunu necə başa salasan?” cümləsində meşəbəyi Allahverənin cənub meşələri ilə bağlı şikayətləri publisistik üslubun xəlqiləşdirən faktordur.Ümumiyyətlə, “Azərbaycan” jurnalı publisistikasında dil və üslub baxımından konkret, aydın olmuş, jarqon və əyalətçiliyə deyil, Azərbaycan ədəbi dilinə üstünlük verilmişdir.Jurnalın bədii publisistikası şifahi xalq ədəbiyyatının, obrazlı xalq təfəkkürünün incəliklərinə, zənginliklərinə, məna gözəlliklərinə dərindən bələd olub, onu bədii yaradıcılığın inkişaf, öyrənmə və faydalanma mənbələrindən birinə çevirə bilmişdir.Obrazlı ifadələrlə zəngin olan bədii publisistika gözəl, parlaq bədii təsvir və ifadə vasitələri üzvi vəhdət təşkil etdiyindən, biri digərini tamamladığına görə, bütünlükdə oxucunun qəlbini titrədən, hisslərini ehtizaza gətirən ritm, ahəng, poetik vüsət yaradır.Buna görə də “Azərbaycan” jurnalı bədii publisistikasının sənətkarlıq xüsusiyyətlərinin araşdırılması mühüm əhəmiyyət kəsb edir.“Azərbaycan” jurnalında publisistika mövzusuna vaxtilə sosrealizm mövqeyindən vurğulanan müxtəlif mülahizələr, qənaətlər öz mahiyyətini qoruyub saxlaya bilmədiyindən və sonrakı illərdə kifayət qədər araşdırmaların olmaması onu yeni aspektdən dəyərləndirilməyi zəruri edir.Fərqli zamanlarda publisistika yaradıcılıq sahəsi olaraq təkmilləşmə mərhələləri keçsə də, əhatə etdiyi mövzuları yeni düşüncə müstəvisinə daşımaqda çətinliklərə düçar olduğu özünü büruzə verir.Ədəbi fikrimizin ən ciddi mətbuat orqanlarından biri olan “Azərbaycan” jurnalında sovet dönəmində daha çox bədii publisistika, müstəqillik illərində isə siyasi, elmi publisistika aparıcı mövqe qazanmışdı.Sovet dövrü “Azərbaycan” jurnalı publisistikası öz tematikasına görə monoton durumun hüdudlarını genişləndirə bilməmiş, xalqın milli birliyinə, tərəqqisinə xidmət edən aparıcı problemlər prioritet status səviyyəsinə yüksələ bilməmişdir.Müstəqillik illəri publisistikası isə klassik, tarixi ənənələrə qayıtmaqla maraqlı ictimai, siyasi, ədəbi, mədəni, sosial mövzuları, problemləri yüksək peşəkarlıqla işıqlandırır, cəmiyyətin diqqətini milli-mənəvi və məfkurəvi məsələlərə yönəltməklə, xüsusilə gənclərin vətənpərvərlik və müasirlik duyğusunu cilalayır.Son onilliklər “Azərbaycan” jurnalı publisistikasının sənətkarlıq xüsusiyyətləri, fikrin obrazlı biçimi, ifadə tərzi, rəngarəngliyi, süjet və kompozisiya mükəmməlliyi, Azərbaycan mühitini qabartmaq baxımından sovet dövrü mövzularından tamamilə fərqlənir.Sovet dövrü araşdırmalarında “Azərbaycan” jurnalının tədqiqi ilə bağlı kölgədə qalan, unudulan bəzi məqamlar ilk dəfə bu dissertasiyada vurğulanıb, görkəmli ədəbiyyatşünaslardan professor Mir Cəlal Paşayev, akademik Bəkir Nəbiyev, xalq yazıçısı Anar, əməkdar jurnalist Qulam Məmmədli, filologiya üzrə elmlər doktoru Vaqif Yusiflinin jurnal haqqında konseptual fikirləri təhlil olunmuş və dəyərləndirilmişdir.1950-1980-ci illər publisistikasını araşdıranda bir daha belə bir qənaətə gəlmək olur ki, köhnəliklə yeniliyin mübarizəsi, dövrün sifarişləri əsasında proqramlaşdırılmış zəhmətkeş insan obrazı, yaxud onların qəhrəmanlığının, şücaətinin təsviri gerçəkliyin bədii əksinə diqqət yüksək səviyyədə deyildi.Bu dövrün publisistikasında mövcud sovet rejimi milli şüurun intişarına, dövlətçilik ənənələrinin bərpasına imkan vermirdi.Bunun arxasında da əsas məqsəd milli qüvvələri zəiflədərək passiv saxlamaq idi.Elm, mədəniyyət, ədəbiyyat, incəsənət kimi xüsusi yaradıcılıq sahələri sovet rejiminin ideologiyasına, maraq və mənafelərinə uyğun şəkildə, dövrün tələblərinə cavab verəcək şablon mövzulu publisistik əsərlər yaratmaq meyili güclü idi.Çünki mövcud rejimin ictimai şüurun inkişafına istiqamət vermək vəzifəsi daşıyan publisist azadyazarlıq imkanından məhrum olunmuşdur.Buna görə də publisistikada vahid süjet xətti, sxematizm, şablonçuluq, plakatçılığın aparıcı yer tutduğu oçerklərin sayı kəmiyyət baxımından çoxluq təşkil edir.Milli dövlətçilik siyasətimizin tərkib hissəsi olan multikulturalizm formulu “Azərbaycan” jurnalı publisistikasında özünü tarixi-mədəni abidələr haqqında informativ məlumatlarda, xarici ölkələrlə ədəbi-mədəni əlaqələr mövzusunda, müxtəlif xalqlarla dinc birgəyaşayış zəminində, doğma ocağa həssas tellərlə bağlılıq hissində və digər münasibətlərlə qarşılıqlı əlaqələrdə özünü göstərir.Araşdırmalardan belə qənaətə gəlmək olur ki, sovet dövründə “Azərbaycan” jurnalı publisistikasında multikulturalizm özünü ölkə sərhədlərindən kənarda, dünya miqyasında (L.Vaysenberqin “Azərbaycan qəlbimdədir” (243), X.Vəzirov “Hindistan xatirələri” (248; 249), Elçin “Yanan ağacın şəfərqləri” (47), müstəqillik dövründə isə daha çox Azərbaycan daxilində (Südabə Ağabalıyeva, Asif Eyyublunun “Bu elin adı nədi, dostu nə, yadı nədi?” (49) özünü göstərir.Beynəlxalq ədəbi-mədəni əlaqələr mövzusunun Azərbaycan ədəbiyyatında inikasının tarixi mənzərəsini Azərbaycan sovet ədəbiyyatşünaslığı dönəmində obyektiv meyarlarla araşdırmaq və elmi dəyərləndirmələr aparmaq mümkün deyildi.Sovet dövründə yazılmış səfər təəssüratları oçerklərdə publisist təsvirçiliyə meyil etməsi, burjua münasibətlərin qamçılaması zamanın tələblərindən irəli gəlirdi.Ancaq həmin oçerklərin müəlliflərinin kapitalist münasibətləri barədə fikirlərində diletantlıq yoxdur.Müstəqil, demokratik Azərbaycan dövlətinin qurulması filoloji fikri sovet ideoloji buxovlarından azad etdiyi üçün indi ədəbiyyatşünaslıq elmimizin qarşısında duran beynəlxalq əhəmiyyətli elmi mövzular sırasında Avropa ədəbi-mədəni əlaqələri mövzusunun publisistikamızda inikası probleminin öyrənilməsi də xüsusi əhəmiyyət kəsb edir.Qloballaşma və inteqrasiya proseslərinin sürətlə getdiyi indiki şəraitdə Azərbaycan gerçəkliklərinin Qərb dünyasına tanıdılması zərurəti aktual məsələlər sırasında yer almaqdadır.Bu baxımdan beynəlxalq ədəbi-mədəni əlaqələr mövzusunda olan sovet dövrü oçerklərində xarici ölkələrlə bağlı tarixi-informativ bilgilərin mədəniyyət və ədəbiyyat tariximizdəki yerini öyrənməyin elmi əhəmiyyəti böyükdür.İnternet axtarış resurslarının olmadığı, oxucular tərəfindən xarici ölkələr haqqında məlumatın böyük maraqla qarşılandığı sovet dövründə oçerklərin müəlliflərinin dünyagörüşü, peşə fəaliyyətlərinə daha uyğun idi.Şərq və Qərb məkanında mədəniyyətlərarası dialoqların artması və prosesin qarşılıqlı faydagötürmə zəminində inkişafı publisistikada bu tarixi təcrübənin araşdırılıb perspektiv fəaliyyət baxımından dəyərləndirilməsini aktuallaşdırır.Buna görə də “Azərbaycan” jurnalı publisistikasında Amerika, Avropa, Hindistan, Yaponiya, Afrika mövzusu, problemin sistemli tədqiqi çağdaş filoloji fikrin tələblərinə uyğundur.Uydurulmuş sosializm mifinin təbliğ olunduğu sovet dövrü publisistikasında gerçəklik səthi, təhrif olunmuş formada təsvir edilirdi.Ancaq bu dövrün publisistikasında tarixi şəxsiyyətlərin xidmətləri haqqında konyunkturanın tələbinə uyğun ictimai rəy yaratmaq istəyi dayansa da, onların adlarının ilk dəfə ictimaiyyətə tanıdılması baxımından əhəmiyyətlidir.Partiyalılıq, ple187 numlarda, iclaslarında məddahlıq, hakimiyyətin iradəsindən asılılıq yazıçını azad təfəkkürlü, yaradıcı manevrlərdən məhrum etsə də, həmin dövr publisistikasının dar məcrada inkişafı da danılmaz həqiqətdir.Plakat biçimli neft mövzusunda yazılan oçerklər nə qədər konyunktura təsiri bağışlasa da, iqtisadiyyatımızın mühüm hissəsi olan neft faktorunun, demokratik publisistikanın əsasını qoyan mollanəsrəddinçilərin fəaliyyətlərini publisistik əsərlər əsasında ilk dəfə tədqiqata cəlb olunması dissertasiya işinin yenilikləri siyahısındadır.Cənubi Azərbaycanda Pəhləvi rejimi zamanı bütün vasitələrdən istifadə edilərək Azərbaycan dilinə xor baxılmış, bu dil millətin doğma və etnik dili kimi deyil, köçərilərin dili kimi qələmə verilmiş, hətta Cənubi Azərbaycan haqqında qondarma tarix belə yazılmışdır.Bu gün Cənubi Azərbaycanda milli düşüncə xalqın təməl varlığı sayılarkən, onu qorumaq, ona sahib çıxmaq hər bir publisistin vəzifəsidir.Publisistikada Cənub mövzusuna yetərincə əsərlər həsr edilməmiş və bu sahə ciddi araşdırmalardan kənarda qalmışdır.Cənubi Azərbaycan tarixinin, mədəniyyətinin köklərinin öyrənilməsi, cənublu soydaşlarımızın ictimai və sosial problemlərinin daha geniş şəkildə qabardılaraq əsərlərdə öz əksini tapması olduqca müasir dövr publisistikası üçün aktual mövzudur.Buna görə də zamanın aktual problemlarını qaldıran publisistikanın öhdəsinə bir sıra mühüm vəzifələr düşür.Sovet dönəmi “Azərbaycan” jurnalı publisistikası bir sıra ənənələri yeni çağ publisistikasının inkişafına təkan vermişdir.Publisistikanın janrlar, formalar, nəzəri müddəaları bu dövrdə inkişafı, ancaq bu sahənin obyekti, təbliğatçılıq vəzifəsi, publisistlərin istedadının, yaradıcılıq potensialının tam üzə çıxmasına imkan verməmişdi.Müstəqillik dövrü “Azərbaycan” jurnalı publisistikasında Qarabağ, soyqırım, Qərbi Azərbaycan mövzuları milli özünüdərk duyğusu, milli kimlik, milli özünüdərk ovqatının aşılanması baxımından xüsusi əhəmiyyət kəsb edən əsərlər üstünlük təşkil edir.Bu dövrdə sovet dövrünün dəbdə olan və xeyli dərəcədə süni, bayağı təsir bağışlayan sosializm, kommunizm ideyaları, kolxoz, sovxoz təsərrüfatının üstünlükləri, əmək qəhrəmanları, üzümçü, pambıqçı, tütünçü obrazlarının təsvirindən uzaq, tamamilə yeni mövzulara keçid etdi.XX əsr publisistikasında keçmişə qayıdıb olub-keçənlərdən dərs almaq, tarixi faktla anlatmaq funksiyasını daha çox siyasi-bədii publisistika vasitəsi ilə, xüsusilə də soyqırım mövzusu ilə bağlı materiallarda həyata keçirdi.Ümumxalq ruhunun azadlıq məramı ətrafında birləşməsində mübariz, peşəkar publisistikanın böyük rolu oldu.Dövrün siyasi atmosferinin dəyişməsi publisistikanın zamana adaptasiyası ilə birbaşa bağlıdır.Müstəqillik dövrü publisistikası ictimai-siyasi məzmun daşımaqla yanaşı bədii estetik dəyər kəsb etmişdir.Bu dövrdə publisistikanın təsvir imkanlarının tam qüsursuzluğundan söz açmaq da qeyri-səmimi səslənərdi.Müasir dövr publisistikasında cəmiyyətin mövcud problematikasına əhatəli nüfuz etməkdə bir növ passivlik də özünü göstərirdi.Çünki sovet dövrü “Azərbaycan” jurnalı publisistikasında ümumbəşəri mövzulara, dünyamiqyaslı problemlərə birtərəfli yer verilsə, müasir dövr publisistikasında həyatı əks etdirmə baxımından bu barədə zəiflik hələ də qalmaqdadır.Yeni yaradıcılığa başlamış publisistlərdə bu halın müşahidə edilməsi haradasa normal idi.Müstəqillik dövründə bu problemin səbəbi keçid və yeniləşmə dövrünün böhranlarından biri olsa da, digər tərəfdən publisistlərin bu mövzuya maraq göstərməməsidir.1988-ci ildən publisistikanın baş tematikası olan Qarabağ müharibəsinin gündəmə gəlməsi publisistlərdə müstəqil fikir yürütmək qabiliyyətini intensivləşdirdi.Azərbaycanlılara qarşı törədilmiş soyqırım tarixi ilə bağlı bir sıra həlli vacib məsələlər ortaya çıxdı.20 Yanvar faciəsi və digər soyqırımlarla bağlı “Azərbaycan” jurnalı publisistikasında bədnam erməni məsələsi Çar Rusiyasının müstəmləkəçilik siyasətinin nəticəsi kimi qiymətləndirilmiş, bu barədə tarixi həqiqətlərin çatdırılması publisistikada bədii sənədliliyə meyili gücləndirmişdi.Çox təəssüflər olsun ki, sovet dövrü “Azərbaycan” jurnalı publisistikasında Qarabağ mövzusu ilə bağlı dostluq, qardaşlıq, ictimai və sosial problemlər, quruculuq işləri ilə bağlı mövzulara müraciət olunanda, erməni mətbuatında “Böyük Ermənistan” yaratmaq kimi mənfur ideoloji təbliğatını davam etdirirdi.Sovet dövründə Rusiyanın himayəsi altında yazıb yaradan mənfur publisistlər XIX əsrdən başlayaraq ardıcıllıqla həyata keçirilən “erməniləşdirmə” siyasətini dünya ictimaiyyətinə çatdıra bilməmişdilər.Lakin erməni lobbisinin dəstəyi ilə erməni publisistləri hələ sovet dövründə cənfəşanlıqla Dağlıq Qarabağın, İrəvanın, Naxçıvanın qədimdən özlərinə məxsus olması barədə absurd materiallar əsasında dünya ictimaiyyətinə müxtəlif məzmunlu bəyanatlar vermişdilər.Lakin çoxsaylı təşəbbüslərə baxmayaraq hələ də, azərbaycanlı publisistlər qədim Azərbaycan torpaqları barədə bütün dünya ictimaiyyətində tam fikir formalaşdıra bilməmişdi.Bunun bir səbəbi də Sovet dövründə publisistikanın milli təbliğat funksiyasında vaxtilə göstərdiyi zəiflik, 1990-cı illərdə mətbuatın hadisələri işıqlandırmaq təcrübəsizliyi, xalqı səfərbərliyə yönəltməkdə yaşanan çətinliklər idi.Müstəqillik illərində tarixi şəxsiyyətlərin sənədli obrazlarının yaradılmasında sırf tarixi fakta istinad, təhrifdən uzaq obyektivlik özünü göstərsə də, qlobal və ekoloji problemlərin təsvirində statistik məlumatlara güclü meyillilik, publisistin mövcud problemin həlli yolunda dərinliyə varmamaq cəhdi diqqəti çəkir.Əlbəttə, Azərbaycan publisistikasının 70 il ərzində Qərb ekoloji kanonlar məngənəsindən imtina etməsi onu keyfiyyət baxımından da çox geri qoymuşdur.Müstəqillik dövrü publisistikasında “qlobal tənhalıq və lokal əlacsızlıq, milli cəmiyyətin dünyaya inteqrasiyası, ictimai və milli mən duyğusunun təşəkkülü” əsas diqqət mərkəzlərindən biridir.Araşdırmalardan belə qənaətə gəlmək olur ki, Azərbaycanda yetmiş il ərzində qadağan edilmiş ümumtürk ədəbiyyatı və mədəniyyətinin milli-tarixi zəmində tədqiqi elmi-mədəni əlaqələrimizin öyrənilməsi üçün yeni səhifələrin açılmasına səbəb olmuşdur.Bu cəhətdən Azərbaycan – Türkiyə, eyni zamanda digər türk dövlətləri ilə olan mədəni əlaqələrin daha geniş aspekt190 də öyrənmək və bu əlaqələri publisistik kontekstdə izləməklə real fakt və münasibətləri qaldırmaq, türk xalqlarının elmi, mədəni mühitdə inteqrasiyasını önə çəkmək aktual məsələ kimi mühüm əhəmiyyətə malikdir.Müstəqillik illərində milli kimliyini tanımaq istəyinda olan publisistikada türkçülük məfkurəsi, vaxtilə bu prosesi ictimaiyyətdə formalaşdıran türk şəxsiyyətlərinə qarşı maraq oyatdı.Bu baxımdan “Azərbaycan” jurnalı publisistikasında türk dünyası” mövzusunda yazan yazıçıların əsərlərinin dissertasiyada ilk dəfə araşdırılması olduqca önəmli faktdır.Yarım əsrdən çox dövrü əhatə edən, 400-dən çox publisistik əsərdən qaynaqlanan “Azərbaycan” jurnalında publisistika məsələləri (1953-2010)” mövzusunda yazılmış dissertasiya işinin əhatə dairəsi olduqca genişdir.“Azərbaycan” jurnalında publisistikasında öz əksini tapan dünya tarixindəki Constaun fəlakəti, Çernobıl faciəsi, Türkiyədə baş verən terror hadisələri, dünya və Azərbaycan ədəbiyyatı məsələləri, dil və din siyasəti, neft faktoru, multikulturalizm, qlobal problemlər, İraq, Qarabağ müharibəsi, erməni soyqırımı və s.mövzuları onun faktoqrafiyasının, problematikasının bütün dövrlərdə mühüm aktuallıq kəsb etdiyinin göstəricisidir və adı çəkilən mövzularla bağlı gələcəkdə daha genişmiqyaslı tədqiqatlar aparılacağına zəmin yaradır.